《黃金策》 題明 劉基著
1、總斷千金賦
動靜陰陽，反複遷變。
八八六十四卦是由動爻、靜爻、陰爻、陽爻組成的，動靜陰陽構成了六十四卦的反複變化。
雖萬象之紛紜，須一理而融貫。
卦所呈現的象，即卦象及組成卦的諸因素間的關系，千變萬化、紛紜複雜，但卜易必須以一個總的理論為指導，這個理為五行的生克制化。
夫人有賢，不肖之殊；卦有過，不及之異。太過者，損之斯成；不及者，益之則利。
卦以中和為好，不要太過，不要不及。要抑其過，補其不及，所求之事才有成功的希望。太過，指卦中主事爻，即用神太多、太旺，多則不能專一，就該損之。損，就是用其他因素，月、日、動爻等來克制一下。如土為用神，卦中出現二三位土，須得寅、卯月日來克，才能斷其事成，不及則反之。其益法需生、扶、拱、合。
生扶拱合，時雨滋苗；克害刑衝，秋霜殺草。
生，相生，金生水、水生木之類。扶、拱都是同類相幫之義。先幫後為扶，後幫先為拱。如卯為用神，寅日占，寅能扶卯，如寅為用神，卯日占，卯能拱寅。合有二合、三合。二合，子與醜合，寅與亥合之類，三合，三合成局，申子辰合成水局，寅午戌合成火局之類。生扶拱合四者能調護幫助用神，用神弱能使之強，衰能使之旺，伏者遇之則起，故用時雨滋潤禾苗來比喻。克，即五行相克，金克木、父克子之類。害指六害，子未相害、丑午相害之類，刑指三刑、四刑。衝為六衝，四衝，此四者能傷身，能敗德，能制伏，能壞事，所以以秋霜殺草來比喻。生扶拱合，用神見之吉，忌神見之凶，克害刑衝，用神見之凶，而忌神見之反為吉。不能一概而論。
長生帝旺，爭如金穀之園；死墓絕空，乃是泥犁之地。
長生、帝旺、死、墓、絕均為十二宮中之神。十二宮指長生、沐浴、冠帶、臨官、帝旺、衰、病、死、墓、絕、胎、養，以人從胚胎到出生到消亡的十二個環節來比喻事物的不同發展階段。空為旬空、空亡。金穀園，晉.石崇在金穀澗建的園林，用金穀園來比喻富貴強盛。泥犁，梵語，就是地獄。以此言其凶。黃金策行文多用典，以下不注。六爻遇長生、帝旺、雖衰弱也作有氣論。如推成事，帝旺主速成，長生較遲緩。因長生就象人剛一下生，尚未強壯，帝旺好象人到了壯年，其力進銳。六爻遇死、墓、絕、空，則主陷溺，雖得時旺相也不能成事，但凶神遇之則吉。
日辰為六爻之主宰，喜其滅項以安劉。
日辰是卜筮之主，不看日辰則不知卦中吉凶輕重。日辰能衝動安靜之爻，對動爻能制，對凶神能抑之，對旺相能挫，對衰者能扶，對生合者能破。古人說，日辰能救事、能壞事。如占文書，以父母爻為用神，卦中如有財爻發動，財克父母，文書不成。但若得日辰克住財爻，或衝散財爻，財爻則不能去傷害父母，故得文書有氣，其事可成。這是日辰救事。又如占子孫，卦中父母不動，子孫爻不空，本為吉兆，但如被日辰衝扶父母，父母就能克害子孫，則變吉為凶，這是日辰壞事。總之日辰扶持用爻則吉，扶持忌爻則凶，日辰克制忌爻則吉，克制用爻則凶。
月建乃萬卜之提綱，豈可助桀為虐。
月建與日辰一樣，都能生扶拱合衝克刑害用爻，如求財，卦中無財，月建是財，以後終須可得。若卦中有財，月建克財，定主艱難，須過此一月才能得到。但月建和日辰又是有分別的，月建主要確定用爻的旺相休囚及月破與否，日辰主要定用爻的生旺墓絕空等。
最惡者歲君，宜靜而不宜動。
本年太歲之爻為歲君，如甲申年，卦中出現申爻，即為歲君，這一爻宜靜不宜動，如此爻發動衝克世、身、用爻，主災厄不利，一年之中多不寧靜，如被日辰、動爻衝起，主有災患。
最要者身位，喜扶而不喜傷。
身，即月卦身。成卦之後，先看卦身現與不現，與月建、日辰、動爻有無干涉，則吉凶可見。卜易以身為最要，不可不看。如占得困卦，身爻在午，因卦午火為官鬼，旺則有官事系身，衰則主有疾病。卦身占事為事體，占人為人身，喜生扶拱合，不喜傷，傷即刑衝克害。
世為己，應為人，大宜契合；
世應為賓主之象，世為自己，應為他人。求謀用事，世與應生合比和，則有成就，若刑衝克害，必主艱難。
動為始，變為終，最怕交爭。
交、重為變爻，為動。動則陰爻變陽爻、陽爻變陰爻。占事以動爻為事之始，以變出
爻為事之終。最怕交爭，指主事爻動變出之爻回頭克衝刑害主事爻，乃大凶之兆，即使用爻旺相，也不能稱心遂意。
應位遭傷，不利他人之事；世爻受制，豈宜自己之謀？
應爻受傷，不利代占，代占以應為主；世受傷，不利自占，自占以世為主。
世應俱空，人無准實；
世應二爻不宜在空亡之地，世空為自己不實，應空為他人不實。世應俱空，彼此皆不實，謀事必有阻節，卦若安靜，世應空合謂之失約無誠言。
內外競發，事必翻騰。
卦中有一二爻發動，變化有常，生克不亂，自有條理。若內外卦多爻亂動，則吉凶難定，人情無常，必主事體反複。所以說獨發易取、亂動難尋。
世或交重，兩目顧瞻於馬首；應如發動，一心似托於猿攀。
世與應爻皆不宜動，世爻發動主本人三心二意，左顧右盼；應爻發動，主他人心易變遷。
用爻有氣無他故，所作皆成；主象徒存更被傷，凡謀不遂。
用爻有氣無氣，依五行旺相休囚論。旺相為有氣，休囚為無氣。主象義與用爻同。用爻喜旺相有氣，不宜衰弱無力。若用爻有氣別無日辰、動爻刑衝克害，為上吉好卦，隨心所欲無不稱意。主象徒存，即用爻無氣，如又被日辰、動爻克害刑衝，是大凶下卦，作事枉費心機，必無可成之理。
有傷須救，
傷，即是主象用爻、身世被卦中其他動爻刑衝克害。有傷屬不吉。救，是指卦中的動爻或日辰等來克制傷害用爻之爻。如用爻為申金，卦中有午火動克申金。申金為有傷。如日辰是未，未能合住午火，午火則不能去傷害申金，謂之有救。
無故勿空，
旬空，有有故而空，有無故而空。凡遇日月動爻傷克而在空亡，為有故而空，避之可也。若無刑衝克害而身世主象自落空亡，為無故而空，大凶之兆。占病必死，占事不成，占人有難。無故而空，雖有日辰動爻生扶而無用。
空逢衝而有用。
卦爻空亡，如逢衝則必動，動則不空。所以雖空而有用。如戊午日占天時得井卦，卦中子水父母空，卻被日辰衝動，定主有雨。
合遭破以無功
卦中有合，所謀易遂，如兩人同心協力。唯怕奸詐小人兩邊挑撥。故凡遇合，須防刑衝克害破合。如寅亥兩爻本相和合，若卦中戌土發動，戌土克了亥水，雖合而無用。
自空化空，必成凶咎；
自空，是用神自落空亡。化空，用爻動化出之爻又值旬空。用爻空亡或用爻化為空亡都是謀望無成之凶象。
刑合克合，終見乖違。
合中有刑，合中有克，終究為不吉之象。
動值合而絆住，
動爻如遇合，為合絆住，不能動，只當靜爻論。
靜得衝而暗興。
不動之爻為靜，靜爻如被日辰所衝，則為暗動，暗動以動爻論。
入墓難克，
動爻入墓，不能去克他爻，他爻入墓，也不受動爻所克。如未日占卦得寅木發動，本能克卦中土爻，但未是木之墓，寅木入墓則不能去克卦中其他土爻。再如辰日占得寅木發動，辰為土之墓，寅木雖然發動，但被克者已藏於墓中，寅木仍不能克。
帶旺匪空。
爻處旺相，謂之有氣，如此爻值旬空，不以空論。可斷為雖日下受阻，過旬而成。
有助有扶，衰弱休囚亦吉；
此指用神而言。用神衰弱本為不美，喜得日辰、月建、動爻生扶合並，而不作衰弱論。
貪生貪合，刑衝克害皆忘。
本來能刑衝克害他爻之爻，貪合而不再為害，貪合忘刑，貪合忘衝，貪合忘克與貪生忘克一理，參見《闡奧歌章．碎金賦》
別衰旺以明克合，辨動靜以定刑衝。
克合刑衝都是有條件的：旺爻能克衰爻，衰爻克不得旺爻，旺爻合得起衰爻，衰爻合不起旺爻。動爻能刑靜爻。靜爻不能刑動爻，動爻衝得起靜爻，靜爻衝不起動爻，日辰能害卦爻，卦爻不能害日辰等，以此類推。兩爻俱靜以旺為先，有動以動為急。上述是辨別刑衝克合的總的原則，只有如此才能作到事歸於一而無兩端之疑。
並不並、衝不衝，因多字眼；刑非刑、合非合，為少支神。
並，日辰與卦中爻相同為並。如子日占卦，卦中子為用神，則為並。如卦中子爻衰弱，因日辰並之，則為旺論，卦中只有一位子爻與日辰子才能為並，如卦中有兩個子爻，而不能成並。衝也是如此。三刑、三合，都必須三者皆見，而且兩動一靜，靜爻刑，合不起動爻，一動也刑，合不起兩靜，缺一位不能成刑、成合。
爻遇令星，物難我害；
爻，用神主事爻。令星，月建之五行。物，指能刑衝克害用神之動爻。如果用神爻與月建的五行相同，則為爻遇令星。那本能刑衝克害用神的動爻也不能害用神了。
伏居空地，事與心違。
伏，伏神，卦中無用神，伏神又居空亡，所求之事決不能成。
伏無提挈終徒爾，飛不摧開亦枉然。
伏神空亡，凡事不利。伏神若不空亡，必須衝開飛神，提起伏神事方有望。
空下伏神，易於引拔；
伏神伏於空亡爻下，無阻攔易出。一遇日辰動爻衝合，伏神即為有用。但須注意，伏神有用，總是遲於用神的。
制中弱主，難以維持。
制，指受月建、日辰克制。用爻休囚又被日辰月建克制，即使有動爻生扶拱合，也無濟於事。
日傷爻真罹其禍，爻傷日徒受其名。
日辰能傷克卦爻，卦爻不能傷克日辰。月建與爻的關系同此。
墓中人不衝不發，
用爻入墓，則多阻滯，諸事費力難成。須待日辰、動爻衝克其墓日，方可有用。
身上鬼不去不安。
六親中以官鬼為凶神，占得世爻臨官鬼，為身上有鬼，如果不是當官有公幹之人身上有鬼，多凶少吉，須待日辰、動爻克去官鬼才能無憂。
德入卦而無謀不遂，
德為天乾地支上下皆合，又稱龍神。以主合為妙，克合次之。遇德爻入卦為主象，所謀皆遂。
忌臨身而多阻無成。
忌，忌神。忌神臨身世，不論公私之事皆主阻滯而不順。忌神休囚，辦事費力，忌神旺相，事必不成。
卦遇凶星，避之則吉；
凶星，指刑衝克害。避之，指用爻在旬空，受刑衝克害之爻在旬空為避，此不為空，只是目下雖阻，過旬即成。
爻逢忌殺，敵之無傷。
忌殺，忌神。忌神發動，凡事不利。敵之，指得到比肩同類的幫助，以眾敵寡之義。用爻遇忌神發動，得日辰、月建、動爻拱扶，用神無有損害。
主象休囚，怕見刑衝克害；用爻變動，忌遭死墓絕空。
休囚則不能敵殺。死墓絕空乃陷井之地，大凶。死不複生，絕不複續，入墓則不能出，
墮空則不能起。若主象發動而化入死墓絕空之地，不問公私大小之事，皆主不成。占病逢之必死無疑。
用化用，有用無用；
用爻動化出之爻仍是用神，為用化用。化出的用爻有的有用、有的無用，需要分辨，
一般地說，化進神有用，化退神，化自身或卦變伏吟無用。用爻自化如此，旁爻動化出用神也無濟於事。
空化空，雖空弗空。
動爻旬空，化出之爻又是旬空，為空化空。動爻值空和動爻化空，都不是真空，出了此旬，即為有用。
養主狐疑，
養，十二宮之第十二位。用神化入此爻主凡事未決，狐疑不定。
墓多暗昧。
墓，十二宮之第九位。凶爻要入墓，吉爻不要入墓。墓為沉滯、暗昧不明之象。用神帶刑動入墓者，占病必死，占訟入獄，參看《通玄妙論．隨官入墓》
化病兮傷損，
病，十二宮第七位，與長生對衝。用神化入病爻，凡事有損：占病未痊，占物不中，
占藥不效，占文書有破綻，占行人未回，占身命帶疾，占婦人必不貞潔，占容貌必有破損。
化胎兮勾連。
胎，十二宮第十一位，主遲滯不響快，占行人主象化胎，必有羈絆未能動身。占盜賊，失脫，若官鬼化入胎爻，主內外勾連。
凶化長生，熾而未散；
用神化為長生，主吉，只是成事稍遲，不如帝旺來得快。但是凶爻化為長生，則禍根
已萌，有日漸增長之勢。如占病，子孫化長生病漸減，如官鬼化長生，日加沉重，直至墓絕日，其勢始殺。
吉連沐浴，敗而不成。
沐浴，十二宮之第二位，又稱敗神、主凶。金敗在午，木敗在子，火敗在卯，水土敗在酉。用神化入敗爻凶，忌爻化入敗爻不成凶。
戒回頭之克我，勿反德以扶人。
回頭克是用神自化出忌神，忌神反來克用神。用神發動化出之爻不合世而合應，不合用爻，而合旁爻，為反德以扶人，都是損己利人之象，所求不成。
惡曜孤寒，怕日辰之並起。
惡曜，指刑衝克害之爻。如無氣或孤立無助，不能傷用神。惟怕日辰扶並惡曜，孤寒得助，終不免受其害。如再值月建更為可怕。
用爻重迭，喜墓庫之收藏。
用爻重迭為太過，如無日辰月建，動爻損之，則須入墓，墓也為庫。如丁丑日占財得
益之萃卦，卦中有兩重財爻，初九、上九又化出兩重財爻，日辰又是財，為太過、無濟於事。喜得世上有辰爻為財庫，可受此財。
事阻隔兮間發，
間爻發動，事有阻隔。
心退悔兮世空。
世爻旬空，是本人有退悔之意，不能勇往精進促其事成。
卦爻發動，須看交重；
卦爻發動有兩種情況，一是遇交，由陰變陽；一是遇重，由陽變陰。交主未來，重主過去。如占逃亡，卦有父動，主有音信，若由交而動，須等人來報信；若由重而動，可斷信已先知。其他仿此。
動變比和，當明進退。
動變比合，即木爻變出木爻之類。須分別進神和退神，向未來方向變為進，向已過方向為退。以木為例，寅木化卯木為進神，卯木化寅木為退神。進主吉凶其勢倍增，退主吉凶漸減其威。
殺生身莫將吉斷，用克世勿作凶看，蓋生中有刑害之兩防，而合處有克傷之一慮。
此專談卜易之活法。一般來說世身喜生合而惡傷克，但有變易的情況。如日辰，動爻來生合世、身，而日辰又是用神的忌神，世身為我，雖然日辰、動爻來生我，對我是無用的，因為忌神克用為凶。用神克世身，是事來趕我，是易成易就之象，雖然為克，但不能以凶斷。
刑害不宜臨用，
刑爻為主象，必主不利，占事事不成，占物物不好，占病人必死，占人人有疾等。害爻為主象，必壞大事。
死絕豈可持身；
死絕即十二宮中第八位、第十位。死絕二爻臨持世身主象者，必不利。占人有難，占病無救，占醫無效，占事不濟。
動逢衝而事散，
對於衝，不可執一而論。旬空安靜之爻逢衝為起，起則有用，旬空發動之爻逢衝為實，安靜不空之爻逢衝為暗動，發動不空之爻逢衝為散、為脫。此種動爻逢衝，所占之事散脫不成，吉事不成吉，凶事不成凶。
絕逢生而事成。
此談絕處逢生，詳見《通玄妙論．絕處逢生》
如逢合住，須衝破以成功；
卦中用爻遇日辰合住，或兩爻自相合住，不論喜忌，皆不見效。須待衝破或克破合爻，然後吉者成吉，凶者成凶。
若遇休囚，必生旺而成事。
此談期日之法。期日，即予測事成之日期，需靈活圓變，才無差誤，上節已談用爻合住以衝破日斷，此節說用爻休囚，當以旺相之日斷。期日法尚有，用爻旺相不動，以衝動月日斷；用爻有氣發動，以合日斷，或以本日斷；用爻受制，以制殺月日斷；用爻得時旺動，又遇生扶，此為太旺，應以墓庫月日斷；用爻無氣發動而遇生扶，即以生扶之月日斷；用爻入墓，則以破墓月日斷；用爻空亡，以衝動月日斷；用爻旺空，或空而逢衝、逢並、逢動者，以過旬斷；若占散事，應以用爻死墓絕日斷等等。
速則動而克世，緩則靜而生身。
此節專談期日的急緩。以用爻動靜生克定成日的遲速緩急。動而克世主速，靜而生身主緩。如占來人，若用神動而克世，則速到，用神動而生世則遲到，如靜而生世，就更晚了。
父亡而事無頭緒，福隱而事不稱心。
占法曰：「卦無父母無頭緒，卦無子孫不喜悅，」父母為主事之神，子孫為福德喜慶之神。此節談公事看文書，文書即父母爻，私事看福德，福德即子孫爻。凡占功名，公門、公事，以文書為頭緒，如卦上父母爻空，則事不確實，無有頭緒可尋。占私事，以福德子孫為解憂喜悅之神，如卦中子孫爻伏而不現，事不稱意，有憂無喜。
鬼雖禍災，伏猶無氣；
官鬼為禍害，但卦中不可無。參見《通玄妙論．無鬼無氣》
子雖福德，多反無功。
子孫爻雖為福德之神，但卦中不宜重迭、過多，多則雜，雜則亂，亂而不專。所以說多反無功。
究父母，推為體統；論官鬼。斷作禍殃；財乃祿神；子為福德；兄弟交重，必主謀為多阻滯；卦身重迭，須知事體兩交關。
此節概論六親。父母、官鬼等五項，後卷還將詳論，此處僅注卦身。卦身指月卦身，為萬物之本體。若卦中有兩處卦身，必是鴛鴦求事，或事關兩處。若帶兄弟，與人同謀，兄弟克世或帶官鬼發動，必有人爭謀其事。卦身不出現，主事未有定向，卦身出現持世、合世、生世，其事已定。卦身宜出現，但不宜變動，動則須防事情有變。若是喜神不以此論。卦身遇吉神而化忌爻，主先成後敗，遇凶殺而化吉神，主先難後易。如果本卦無卦身而動爻化出卦身來，主此人來談其事。卦身持世，或在本宮內卦，屬切己之事，臨應爻，他人之事。六爻飛伏皆無卦身，其事沒有根由或無有此事。卦身空亡，諸事難成；休囚死絕，諸事無氣。世與身不能同論，卦身宜作事體看，不應作人身看。若占人，卦身為所占人之身，不是來占人之身。身克世則吉，世克身則凶。身生世、合世，諸事易成；世生合卦身，其事難成。
虎興而遇吉神，不害其為吉；龍動而逢凶曜，難掩其為凶；玄武主盜賊之事，亦必官爻；
朱雀本口舌之神，然須兄弟；疾病大宜天喜，若臨凶殺，必生悲。出行最怕往亡，如系吉神終獲利，是故吉凶神殺之多端，何如生克制化之一理。
此節言神殺，吉神為神，凶神為殺。作者認為不可拘於青龍為吉神、白虎為凶神、玄武為盜賊、朱雀為口舌等說法。應根據五行生克之理靈活變通。此說甚為有理。但作為術數學研究，還應該懂得神殺的用處。大體神殺有附助的作用，大象凶，遇凶殺更凶，大象吉，遇吉神更吉。
嗚呼！卜易者知前則易，求占者簽後而靈：筮必誠心，何仿子日。
卜易者要在掌握占法的基礎上靈活變通。求占者也應懂得求占之理；筮必誠心。只要誠心，可以不顧忌陰陽歷書中關於「子不問卜」的說法。
2、天時
天道杳冥，豈可度思旱澇？易爻微妙，自能驗彼之陰晴，當究父財，勿憑水火。
開篇便說天氣的變化可以通過易爻來預測，提出了預測天氣陰晴，以父母爻和妻財爻為主，不能憑水火二爻來斷的主張。這與《闡奧歌章》、《天玄賦》等有明顯的不同。
妻財發動，八方咸仰晴光；父母興隆，四海盡沾雨澤。
卦中父動主有雨，財動主晴。卦無父母，財爻又空，必然無雨；卦無妻財，父爻又空，必然不晴。
應乃太虛，逢空而雨晴難擬；
太虛，天空應為天。占天時與占人事一樣，應空則難望。如久晴占雨則無雨，久雨占
晴而不晴。若卦雨爻動而應空亦主遲緩，世空則來速。世應俱空雨晴難擬，須詳父母妻財及日辰斷之。
世為大塊，受克則天變非常。
大塊，地，世為地。地為萬物之主。如果世爻受動爻克制，主有非常之變。如雨爻刑克，必是惡雨；風爻刑克，必遭惡風之類。
日辰主一日之陰晴，
父母動被日辰克制，主當日無雨。父母爻動，日辰生扶，主當日大雨。財爻動日辰生
扶，主當日烈日當空。又日辰為兄弟，其日有風雲，日辰為子孫，早晚有彩霞。日辰有官鬼，其日必陰晦等，餘仿此推。
子孫管九天之日月。
九天之日月，指天上的太陽與月亮。陽爻子孫為日，陰爻子孫為月。不論日月，旺則
皎潔，衰則暗淡，空伏雖晴而被雲霧遮掩。子化子，陽主日照霞明，陰主月明星燦。化出墓、絕，始雖明朗，終成晦暗。
若論風雲，全憑兄弟；
兄弟爻為風雲。以旺動衰靜論風雲大小、濃淡。旺動則風高雲密，死絕則雲淡風輕。
化出子孫則清風彩雲，化出官鬼則頑雲惡風。但若問順風、逆風，不能以兄弟爻論，應以子孫爻為順風，官鬼爻為逆風。
要知雷電，但看官爻。
官鬼主雷電，動則有雷聲，旺則霹靂驚雷，化進神同。衰弱為雲中虛閃。卦中兩鬼皆動，雷鳴電閃，鬼化鬼同。鬼化財或卦無父母，雖有雷無雨，待父母值日才可斷有雨。
更隨四季推詳，須配五行參決。
父母四時主雨，妻財四時主晴，其他子孫、官鬼、兄弟都應隨四季變化而變，並看五行而定。如父母爻主雨，若臨金水，雨未止；臨火土、雖雨不久；臨土雨雖止而云不散；臨木則有風有雨。妻財爻四時主晴，臨金必有煙霧，臨水必有朝霞，化出父爻反主有雨，臨木晴而有風，臨土晴而有云，臨火日麗中天等。
晴或逢官，為煙為霧；雨而遇福；為電為虹。
卦得晴兆逢官動，有濃煙重霧；得雨兆遇子孫爻動，非有閃電，即有彩虹。
應值子孫，碧落無暇疵之半點；
此言得晴卦，應臨子孫者，其日皎潔。
世臨土鬼，黃沙多散漫於千村。
此亦言晴卦，世臨土鬼發動，或土鬼動來衝克世身，是黃沙漫天之象。世臨土鬼，即世爻五行為土，六親為官鬼。
三合成財，問雨那堪入卦；
卦有三合成局，依五類推之。如三合財局，必然無雨。占晴，卦遇三合父局亦主不晴。
五鄉連父、求晴怪殺臨空。
五鄉，財官父兄子，此五類中，唯父母為雨，此爻空亡或休囚不動，雨未可望。若遇動爻化出父母則主有雨，化出財爻則主晴。
財化鬼，陰晴未定；
財主晴明，鬼主陰晦。故遇財化鬼，或鬼化財，或鬼財皆動必主陰晴未定。或先陰後晴，或先晴後陰之象。卦無子孫，財爻助鬼，必不晴。
父化兄，風雨靡常。
父主雨，兄主風，兩爻相化或俱發動皆主風雨交作。論先後當以動者為先，變者為後。俱動則以旺者為先，衰者為後。或定旺多衰少。
母化子孫，雨後長虹垂螮蝀；弟連福德，雲中明月出蟾蜍。
螮蝀，虹的別稱。日月虹霓皆屬子孫，若父爻化出子孫，為雨後見虹；兄爻化出子孫，為雲中漏日、月。
父持月建，必然陰雨連旬；
卦中六親皆不宜臨月建，唯有子孫爻遇月建為吉。父臨月建，必主久雨，財臨月建，必主久晴，臨父化水則澇，臨財化火則旱。
兄坐長生，擬定狂風累日。
長生為事萌發之始，然後帝旺直至衰死，故遇長生，卒難止息。父逢長生，雨必連日，兄逢長生，累日大風，官逢長生，陰雲不散，財逢長生，望雨無門，須至墓絕日，方能雨止、風息、雲開、潤雨。
父財無助，旱澇有常；
官鬼父母無氣而財爻旺動，必旱；子孫妻財無氣而父母旺動，必澇。卦遇此象，最怕
日月動爻來生扶合並。如有日月動爻來生扶合並，則旱澇成災。如父財二爻雖旺動，而有制伏，沒有扶助，旱澇有時，不成大災。
福德帶刑，日月必蝕。
蝕，被雨遮蓋有雨。子孫帶刑動化鬼，或化官鬼動來刑害，或父帶螣蛇來克，皆主日月有蝕。陽爻為日，陰爻為月，如八月庚申日，卜中秋月得家人之觀卦，果應大雨。
雨嫌妻位之逢衝，
占雨要財爻靜，財爻若被日辰、動爻衝動，則傷父母，求雨無望。父爻發動，雨也不多，不然當日必無雨，至財爻墓絕日方可有雨。若父爻安靜逢衝日有雨。
晴利父爻之入墓。
墓主晦滯，父爻動入墓中無雨而陰滯，財爻動入墓則反之。
子伏財飛，簷下曝夫猶抑鬱；
曝夫，指晾曬物品之人。此言占晴。若徒有財而無子孫、或子孫居空地而又變弱，此日有陰晴之象，因為財雖主晴但不主日，須有子孫出現不空，或遇生扶、或逢衝並方為有日。何況卦無子孫，則財絕源，官鬼專權，必非久晴之兆。
父衰官旺，門前行客尚趑趄。
趑趄，欲進不前時的樣子。此論有雨無雨。父母爻休囚死絕可斷無雨。若得官鬼旺相發動，生扶父爻，亦主有雨。但忌父居空地或在日辰制伏之處，仍為無雨。可斷必有濕雲載雨，凝滯不散。
福合應爻木動交而游絲漫野；
福為子孫，子孫乃曠達之神。若子孫爻臨木動與應爻相合，或臨應爻生合世身，必是風和日暖、游絲蕩揚之天。
鬼衝身位金星會而陰霧迷空。
鬼臨金爻動來衝克世身，或臨世身衝克應爻，主有濃煙重霧迷蔽郊野。
卦值暗衝，雖空有望；
占雨怕父空，占晴怕財空，空而無望。如果日辰衝之，則衝空不空，過旬有望。欲定日期，以衝日、衝時斷。
爻逢合住，縱動無功。
日辰動爻合住財爻不晴，合住父爻不雨。財、父即使發動也主不成。
合父鬼衝開，有雷則雨；
父爻被合住，本主無雨，但遇官鬼動衝破合，主雷震後降雨。衝爻若是兄弟，主發風後降雨；衝爻是子孫，主閃電後降雨。
合財兄克破，無風不晴。
財爻被合住，本不晴明，若得卦有兄動克破合爻，或日辰是兄，則風先起而後晴，無風則不晴。
坎巽互交，此日雪花飛六出；
八卦屬象，乾為天、為晴，坤為地、為陰，坎為水、為雨雪冰雹，離為太陽、為霞為電，艮為雲，震為雷，巽為風，兌為星、月、霧、露類。若冬月卜卦遇坎化巽，或巽變坎，必有風雪飄揚之象。
陰陽各半，今朝霖雨慰三農。
三農，指居住在平地、山、澤三種地方的農民。古人有「陰陽和而後雨澤降」之說。凡占天時得陰陽各占一半的卦，必然有雨。大體為：純陽卦安靜，占雨不雨，占晴必晴，動則主雨。純陰卦安靜，占晴不晴，占雨必雨，動則主晴。純陰卦動出父爻終有雨，純陽卦動出財爻終有晴。
兄弟木興系巽風，而馮姨何其肆惡；
興，動。馮姨，水神。占天時，遇兄弟屬木在巽宮乘旺而動刑克世爻，主有颶風暴雨之災。
妻財火動屬乾陽，而旱魃胡爾行凶。
旱魃，古代傳說能造成旱災的怪物，也稱旱神，旱鬼。占天時得財臨火動，或從火化，或化火爻，或變入乾卦而又遇月建、日辰、動爻生扶合助，必主大旱。若六爻無水，父母死絕，或父與水爻在空，而財福當權旺動，也主大旱。
六龍御天，只為蛇興震卦；五雷驅電，蓋緣鬼發離宮。
不注
土星依父，雲行雨施之天；木德扶身，日暖風和之果。
土主云、父主雨，土臨父動有雲行雨施之象。木主風、財主晴，木臨財動，有日暖風和之景。
多霧多煙，爻上財官皆動。
財動主晴，官動主陰，官旺財衰，大霧重如細雨；鬼衰財旺，煙迷少頃開晴。
身值同人，雖晴而日輪含耀；世持福德，縱雨而雷鼓藏聲。
同人，兄弟爻。凡占天時，被世爻所克者必無所求之象。如占晴兄弟持世，兄動則克財，財雖旺相，亦非皎潔天氣。子孫持世則克官鬼，官若發動雖有雨而無雷。
父空財伏，須究輔爻；
輔爻，即原神。占雨以父母為用，官鬼為原神，即輔爻，占晴以財為用神，子孫為輔爻。若卦中財父皆空，或俱不出現，或一空一伏，雨晴難定，須察輔爻衰旺動靜，方可決斷。如鬼爻旺動，日、月、動爻又來生合，主有雨。子孫旺動，鬼爻墓絕主晴。如官與子俱靜，則依有日辰生合衝並者斷。
克日取期，當明占法。
此節談預測日期。占雨看父爻，久晴占雨父爻衰弱，主旺日有雨，父爻安靜，衝動日有；父爻發動，逢值日有；月建是財，出月斷，卦無父母，財多墓絕日有。久雨占晴，財爻衰弱，生旺日晴。日辰是財，當日晴，卦無財爻，父母墓絕日晴。月建是父，出月晴。日辰是父，雖有氣，當日必不能晴。若衰爻遇有扶起者，即以扶爻斷之。如占一日陰晴，以時刻甲子取期。
要盡其詳，別陰陽而分晝夜；
陰陽之分以卦宮取，不以爻象論。陽為晝，陰為夜。或外卦陽爻以上午斷，內卦陽爻以下午斷，外卦陰爻以上半夜斷、內卦陰爻以下半夜斷。陽化陰，晝興夜作；陰化陽，夜興晝作。又陽宮陽爻午前推之，陽宮陰爻午後推之等。
欲推其細，明衰旺以定重輕。
衰旺以四時定，旺則重，衰則輕。有氣而又臨生旺之地者愈甚，無氣而又臨墓絕之地者尤微。旺變衰，先重後輕；衰變旺，先輕後重。
能窮易道之精微，自與天機而吻合。
不注
3、年時存賦不注陰暗晴暑，天道之常，水旱兵災，年時之變。欲決禍福於一年，須審吉凶於八卦。初觀萬物，莫居死絕之鄉；
次察群黎，吉在旺生之地。三言府縣官僚，兄弟則徵科必迫；四論朝廷宰相，衝身則巡警無私。五為君上之爻，六為昊天之位。應亦為天，克世則天心不順；
世還為地，逢空則人物多災。太歲逢兄乘旺，有溫州之大颶，流年值鬼帶刑，成漢寢之轟雷。發動妻財，旱若成湯之日；交重父母，澇如堯帝之時。
猛烈火官回祿，興災於熙應；汪洋水鬼元冥，作禍於江淮。尤怕屬金，四海干戈如鼎沸，更嫌值土，千門瘟疫若符同。逢朱雀而化福爻，財動則旱蝗相繼；遇勾陳而加世位，兄興則飢饉相仍。莽興盜起，由玄武之當官；宋殄異多，因螣蛇之御世。
若在乾宮，天鼓兩鳴於元末；如當震卦，雷霆獨異於國初。艮主山崩，臨應則宋都有五石之隕；坤為地震，帶刑則懷仁有二所之崩。坎化父爻，雨血雨毛兼雨土；
巽連兄弟，風紅風黑及風旋。日生黑子，宋恭帝驚離象之反常；沼起白龍，唐玄宗遭兌金之變異。發動空亡，乃驗天書之詐；居臨內卦，定成黑眚之妖。
欲知天變於何方，須究地支而分野。身持福德，其年必獲休祥；世受刑傷，世歲多遭驚怪。年豐歲稔，財福生旺而無傷；冬暖夏涼，水火休囚而莫助。
他宮傷克，外國侵凌。本卦休囚，國家衰替。
陰陽相合，必須雨順風調；兄鬼皆亡，必主民安國泰。唯明天道，能知萬象之森羅。識透玄機，奚啻一年之休咎。
4、國朝存賦不注君怒則臣忠，共濟明良之會；國泰則民樂，當推禍福之原。雖天地尚知其始終，況國家豈能無興廢？本宮旺相，周文王創八百年之基；
大象休囚，秦始皇遺二世主之禍。九五逢陽，當遇仁明之主；四爻值福，必多忠義之臣。歲克衰宮，玉樹後庭花欲謝；年傷弱世，鼎湖龍去不多時。世臨沐浴合妻財，夫差戀西施而亡國；應帶咸池臨九五，武后革唐命而為周。游魂遇空，虞舜南巡不返；歸魂帶煞，始皇返國亡身。子發逢空，張子房起歸山之計；將星被害，岳武穆抱籲天之冤。
應旺生合世爻，聖主得椒房之助；日辰拱扶子位，東宮攝天子之權。世克福爻，唐玄宗有殺兒之事；子傷君位，隋楊廣有弒父之心。一卦無孫，宋仁宗有絕嗣之嘆，四爻克子，秦扶蘇中趙高之謀。身值動官，唐太宗禁庭蹀血；世安空弟，周泰伯讓國逃荊。
凶神生合世神，玄宗信林甫之佞；君位傷克四位，商紂害比干之忠。離宮變入坎宮帶凶殺，而徽欽亡身於漠北；乾象化為巽象有吉曜，而孫劉鼎足於東南。
國之治亂興衰，卦理推詳剖決。
5、征戰醫不執方，兵不執法，堪推大將之才能；謀事在人，成事在天，當究先師之妙論。觀世應之旺衰，以決兩家之勝負；將福官之強弱，以分彼我之軍師。
世為我，應為彼。世旺克應則勝，應旺克世則負。子孫為我之將軍，官鬼為彼之敵帥。
父母興隆，立望旌旗之蔽野；金爻空動，側聽金鼓之喧天。
父母為旌旗，旺動主兵起，金空動則聞金鼓聲。金空則響，故也。
財力糧草之本根，兄乃伏兵之形勢。
財為糧草，旺多衰少，空為無糧。兄為伏兵，又為奪糧之神，不宜旺動。
木興扶世，濟川宜駕乎輕舟；火旺生身，立寨必安於勝地。
木為舟揖，若動來生扶世身或水爻與子孫動，宜乘舟決戰以取勝；火為營寨，若旺動生扶世身，結寨必得形勝之地。
父母興持，主帥無寬仁之德；子孫得地，將軍有決勝之才。
父母持世動，乃主帥不恤士卒，上下離心，若帶兄弟凶神，須防自變。子孫持世身旺動，將軍必決勝千里外。
水爻克子子孫強，韓信背水陣而陳餘被斬；
卦中水爻動及世持水爻，或動出水爻克傷子孫，若子孫旺相，得日辰月建生扶或子孫旺動，則可效韓信背水陣，死中求生而反勝。
陰象持兄兄克應，李朔雪夜走而元濟遭擒。
兄為伏兵，如在內象旺動、克應，乃我伏兵；克世是他伏兵。若兄在陽象，宜日間伏；兄在陰象，宜夜間伏，如唐憲宗朝李朔，雪夜銜枚而走，搗蔡城以擒吳元濟也。
世持子而被傷，可效周亞夫堅壁不戰；
世持子孫，將必有才能可以克敵。若父動克，宜且固守以避其鋒，不利速戰。如漢景帝時七國反，帝使周亞夫屯細柳以攻之，中夜軍驚擾亂至帳下，亞夫堅臥不起，深溝高壘，數日乃定，遂破七國之兵。)
應臨官而遭克，當如司馬懿固壘休兵。
（應持官旺相，彼將才能我難與敵。雖卦有子孫發動，終不能大勝。如三國時司馬懿自料才能不如孔明，甘受巾幗之辱，堅壘不戰。
世持衰福得生扶，王翦以六十萬眾而勝楚；
世身雖持子孫衰弱，亦難勝敵。若得月建日辰生扶，可效始皇時王翦以六十萬眾卒成勝楚之功。
卦有眾官臨旺子，謝玄以八千精兵而破秦。
卦有官鬼，父母雖多而安靜、休囚，子孫雖少而當權、旺動，此乃寡勝眾之象，如晉謝玄、劉牢之以八千兵渡江，破秦王符堅九十萬眾。
兩子合世扶身，李郭同心而興唐室；
子孫為將，世為國君。若卦中有兩子旺動生扶世身，主國有二將合謀勝敵之兆。如唐李光弼、郭子儀二人同心，以忠義自勵，終能靖亂複興唐室。
二福刑衝化絕，鍾鄧互隙而喪身家。
若有二子爻生旺變動、相衝，相刑、兩化入死墓絕空，雖勝敵將，必爭權專寵相殘害之兆，如晉鍾會、鄧艾領兵平蜀，蜀平而嫌隙互生，乃至自相屠戮、身家俱喪。
子化死爻，曹操喪師於赤壁；
子孫為我軍卒，若動入死墓空絕，應又克世或鬼父動傷身世，必致三軍喪命，損兵折將之兆，如曹操誇水軍八十萬眾，乘勢襲吳，而為周瑜、黃蓋火攻所敗。
世逢絕地，項羽自刎於烏江。
世乃一國之君，三軍之師，最宜旺相克應為吉，若被應爻刑衝克害而世又休囚，及動入死墓空絕，主將必然不利。如項羽百戰百勝，而一朝兵散，羞見江東父老，自刎烏江。
水鬼克身，秦苻堅有淝水之敗；
水鬼旺動傷克身世，敵兵必得舟揖渡江之利，如秦苻堅以投鞭斷流之眾，而竟敗於謝玄八千渡江之兵。
火官持世，漢高祖遇平城之圍。
火爻帶鬼，賊寨必近，若火鬼持世，須防困圍。若得子孫旺動，雖被圍得勝。如田單之下齊城。若子衰官旺，必致困圍。如漢高祖被匈奴圍於平城，七日乃解。
應官克世卦無財，張睢陽食盡而斃。
應持鬼克世卦又無財，乃是食盡死亡之象。如張巡被圍睢陽城。
世鬼興隆生合應，呂文煥無援而降。
旺鬼持世乃困圍之象。卦又無財，子孫又弱，世又生合應爻，乃兵少食盡降敵之兆。宋呂文煥守襄陽，元兵圍之甚久，賈似道隱蔽不援，城中食盡遂降。
外宮子動化絕爻，李陵所以降虜。
子在外宮動而被應克世，是我軍遠征，初雖見勝，終必有敗。又化絕爻不免降虜。如漢武時李陵之事。
內卦福興生合應，樂毅所以背燕。
內卦子孫動而反生合應爻，傷克身世，是我將卒有背主降敵之兆。如燕將樂毅背燕投趙。
鬼雖衰而遇生扶，勿追窮寇。
官爻雖衰，若遇動爻日辰生扶拱合，是敵兵雖少必有救援。
子雖旺而遭克制，毋急興師。
子孫雖旺若被父母日辰動爻克害，彼必有計不可急攻，攻之必被摧折，雖不大敗亦損軍威。宜緩圖之。
鬼爻暗動傷身，吳王被專諸之刺。
官爻雖靜而被日辰衝動旺克害身世，必若吳王被專諸之刺。若鬼暗動而被世克或子動來救，則如荊何刺秦王不中，而反自被誅。
子化官爻克世，張飛遭範張之誅。
子孫化官生合應而克害身世，乃是我兵卒謀殺主帥，而欲降敵之象。如後漢張飛素不恤士卒，一日被範強、張達梟首帳下，順流而投孫權也。
要識用兵之利器，五行卦象並推詳。
土為炮石，金為刀箭，水木為舟，火為營寨，又乾兌為刀，震巽為弓馬火槍，坤為野戰類。若此象有克應之神，宜用此器以克敵；應爻官父在此象克世，宜反防敵人用此器。
仁智勇器之將豈越於此？攻守克敵用兵當審於時。
6、身命乾坤定位，人物肇生，感陰陽而化育，分智愚於濁清。即富且壽世爻旺相更無傷；非夭即貧，身位休囚兼受制。
人生一世貧賤高低，合為何等人物。但看世爻為主。若世爻旺相日辰動爻生扶合助，而不來刑衝克害者，乃為上吉，必主其人富貴有福壽；若世爻休囚無氣而被日辰動爻克制，主其人非貧即夭，無福壽無造化人也。
世居空位，終身作事無成；
凡占身命，大忌世身空亡，主一生作事無成，多謀少遂，難立家計。
身入墓爻，到老求謀多戾。
如世身入墓，主其人如醉如癡，不伶不俐，動靜行藏必不響快，雖有所為亦皆不稱心也。
卦宮衰弱根基淺，爻象豐隆命運高。
卦有大象旺衰，有爻象旺衰。如占身命，得大象旺亦好，可許他根基壯實，更得六爻中身世在吉地，乃是十全造化。然卦宮旺相，不如爻象旺相，蓋人之根源系於卦，命之吉凶系於爻，故卦宮無氣根基薄，爻相得時有氣，命運必高。如立春節艮旺震相巽胎離沒坤死兌囚乾休坎廢類。大抵旺勝相胎、沒勝休囚也。
若問成家，嫌六衝之為卦；
凡遇六衝卦，必主其人作事有始無終。前卦六衝，前三十年生涯澹泊；後卦六衝，三十年後家業凋零，前後六衝則一生苦楚不能發達。
欲知創業，喜六合之成爻。
占身命得六合卦，主其人春風和氣，交游必善，謀事多遂，基業開拓。如前合前亨，後合後遂，前後皆合、主一身通達萬事如心。
動身自旺，獨力撐持；
如世爻不遇動爻日辰而生扶，而自強、自旺、得時發動者，其人必白手成家，無人幫助。
衰世遇扶，因人創立。
若世爻無氣而遇日月動爻生扶，必遇好人提拔成家，不能自權自立也。
日時合助，一生偏得小人心；歲月克衝，半世未沾君子德。
如世身遇年月日時生扶拱合，主上得貴人親愛，下得小人忠敬。如見刑衝克害，則官府欺凌，小人謗毀。一曰：父來合得父之蔭，兄來克受兄之累。餘可類推。
遇龍子而無氣，總清高亦是寒儒；
青龍、子孫持世身，必然立志高遠，不慕功名富貴。如邵康節陶淵明輩，子孫即無氣，亦絕俗超眾之寒士也。
逢虎妻而旺強，雖鄙俗偏為富客。
白虎臨旺財持世，其人雖不知禮義，然必家道殷實。如李澄蕭寵之徒是。旺財有制伏，亦粗知文墨，勉強向上之流，不可以頑俗論。
父母持身，辛勤勞碌；鬼爻持世，疾病纏綿。遇兄則財莫能聚；見子則身不犯刑。
占身不可見父兄官鬼持世。如遇父則克傷子，一生不得安逸。鬼為殃禍，遇之則一身疾病纏身，或主帶疾，或常招官訟，若貴人見之不以此斷。至兄乃克剝破敗阻滯之神，世或逢之，主克妻妾，破耗多端，一生不聚財物。惟遇子孫則克官鬼，主一生官刑不犯，安閒自在，衣祿豐盈。大怕休囚，唯貴人不宜犯之。
祿薄而遇殺衝，奔走於東西道路；
占身以財為祿，若臨死絕無氣爻則祿薄，而世爻又被惡殺衝動，無一爻吉神救助，此乃至下之命，必主東奔西逐，丐食於街衢者。若世爻動而逢衝，或無衝而世爻衰弱，空動，化出惡殺回頭衝克世，無助。而殺無制者亦然。
福輕而逢凶制，寄食於南北人家。
子爻若遇死墓絕空則福輕，而世爻更被凶神克制，或世動而被日辰動爻合往，此為受制於人之象。占身遇之，必主其人倚靠富家，寄食於他人也。
子死妻空，絕俗離塵之輩；
占身以福為子，財為妻，二爻若臨死墓絕空之地，乃是刑妻喪子之兆。小兒見之，必絕俗離塵出家輩也；僧道見之，反為吉兆，必無俗累之牽惹矣。
貴臨祿到，出將入相之人。
卦中貴人祿馬旺臨身世，而官鬼父母又來扶助，或月建日辰生合，必是將相之兆，富貴非常之人。
朱雀與福德臨身合應，乃梨園子弟；
子孫乃喜悅之人，朱雀又主言語，若同臨身世主象，其人必然乖巧。若生合應爻，是合歡於他人之象，故為梨園子弟之兆，不然亦是伶俐人也。若應生合或被日辰動爻來破者，或世應刑衝克害者勿以此斷。
白虎同父爻持世逢金，則柳市屠人。
父母屬金而帶白虎持世者，必是屠豬殺馬之輩，蓋白虎主喪亡，金為刀劍，而父母又傷克子孫之神，子孫又為六畜，故為宰殺之象，而加之畜類以屠夫斷。若父母有制或子孫旺相發動，或在空避之地，勿以此斷。
世加玄武官爻，必然梁上君子；身帶勾陳父母，定為野外農夫。
玄武主盜賊之事，而加官鬼臨身，乃梁上君子，穿窬之人也。勾陳職專田土，而加父母，勤苦之神，持世者，乃耕種耘耨之兆也。
財福司權，榮華有日；官兄秉政，破敗無常。
以上人物雖有高下不同，然莫不喜財福而惡兄鬼者。若得財福二爻得時旺相發動，縱是下等之命，一時淹蹇，終須發達。若見官兄當權旺動，雖上等之命，一時亨利，亦有破敗貧窮之時。卻看在何限中便知何年發達，何年破敗也。其中有救無救，當自融通活變。
運至中年，凶殺幸無折挫；時當晚景，惡星尤怕攻衝。
人命有三限，每一爻管五年，初二三爻共十五年，外三爻亦管十五年，共三十年。支卦六爻亦管三十年。正卦內三爻十五年為早限；正卦外三爻十五年與支卦內三爻十五年為中限；支卦外三爻為末限，變卦為支卦。凶殺惡星即是官鬼兄弟刑衝克害之類，早限遇之則早年欠順，中限遇之則中歲災殃，末限遇之則晚景迍邅，老無結局。若子孫等吉神在正卦內三爻得時旺動，主蔭下得意；在正卦外三爻見三十年前福如秋月；在支卦內三爻見，則三十年後財若春潮；至支卦外三爻見，則晚景榮華康寧壽考。又如早限有惡星，末限有吉星者，必初年蹇滯，老景亨通也。餘仿此。要知吉凶之事，依五類推斷，如逢官爻生扶合助，主貴人提拔，或子孫來刑衝克害，則有僧道相干之事也，宜通變。若六爻安靜，則當再占一卦以斷之。或以不動之卦乾化坤、艮化震之類者非。
正內不利，李密髫齔迍邅；
正卦內三爻乃初限，若逢官鬼凶神克戰者，主童年多病，如李密九歲方能行，蓋幼年多疾故也。
支卦有扶，馬援耆頤矍鑠。
支卦外三爻乃末限，若有吉神合助，必然老年康健，如馬援年六十二披甲上馬也。
一卦和同，張公藝家門雍睦；
如占身得六爻安靜，無衝破克害，反相生合，則主其人家門歡好，如張公藝九世同居，上和下睦也。
六爻攻擊，司馬氏骨肉相殘。
若六爻亂動卦又衝克，或三刑六害者，必主親情不和，骨肉相殘，如晉司馬氏八王樹兵，俱遭誅殺屠戮也。
閔子騫孝孚內外，父獲生身；
占身命以父爻為生我之親，若世能生合此爻，必然能孝於父母，如閔子騫類也。
孔夫子友於家邦，兄同世合。
若世爻兄弟相生合，其人必內和兄弟，外信朋友，如孔夫子類。兄爻在本宮內象，以兄弟言在他宮外象，以朋友言，看內外以別親疏，全在通變。
世應相生，漢鮑宣娶桓氏少君為婦；
世是一身之本，應為百歲之妻，若見相生相合，必然夫唱婦隨。
悔貞相克，唐郭曖尚升平公主為妻。
世為貞，應為悔，若見相衝相克，必然琴瑟不調。
箕踞鼓盆歌，世傷應位；
世持虎蛇乘旺發動刑害應爻，應又臨無氣之地，必主克妻，如春秋時莊周妻死，猶箕踞鼓盆而歌。
河東獅子吼，應制世爻。
應爻克制世爻，乃是牝雞晨鳴之象，其人必憑妻言語。如宋陳季常河東獅子吼，東坡所戲言也。
世值凶而應克，願聽雞鳴；
若應雖來克世，而世爻自帶刑害及兄官，虎蛇等凶神者，則是彼來救我之失、去我之病，非有所傷於我，主其人必有賢妻，如齊哀公荒怠慢政得陳賢妃，有夙夜警戒相成之道，故詩有雞鳴篇。
身帶吉而子扶，喜聞鶴和。
世帶吉神旺動，子孫又來生扶者，主有賢子共成事業，以濟其美，易云：鳴鶴在陰，其子和之。
福遇旺，而任王育子皆賢；
占身以福為子孫，若旺相不空及無傷害者，主有賢子，如任遙之子昉，王渾之子戎，見稱於阮籍諸賢。
子化兄，而房杜生兒不肖。
若子孫動變兄鬼者，其子必不肖，蓋兄弟乃破敗之神故也。李英公常曰：房杜平生辛苦，然生子不肖。
伯道無兒，蓋為子臨空位；卜商哭子，皆因父帶刑爻。
凡問子孫不宜父母發動，若子臨空地，必主無子，如鄧伯道棄子而不生，非有傷也。唯父帶刑害虎蛇等惡神動克子孫，休囚不空者，然後克之，如子夏哭子喪明也，若父有制其庶幾。
父如值木，竇君生丹桂五枝芳；
若問子多少,當以五行生成數論之。若父爻屬木，則子孫屬土，土數五，主有五子，如竇燕山生儀、儼、稱、僖、侃類。
鬼或依金，田氏列紫荊三本茂。
論兄弟與子孫同，且如鬼爻屬金，則兄弟屬木矣。有兄弟三人，如田真，田廣、田慶。
兄持金旺，喜看荀氏之八龍；弟倚水強，驚睹陵公之雙璧。
六親類固當以生成數推之，然不可不別衰旺。逢生旺則當倍加，遇死絕則當減半。故兄持金旺，則有兄弟八人，蓋金數四，倍則八，荀淑子八龍似之。若臨水旺相，則是二人，蓋水數一，倍則二也，陸暐與弟陸恭之雙璧是也。他仿此。若旺相而有制，衰死而有扶，又當以本數斷。若旺爻空動亦以本數斷。不旺不衰而空動，則減半斷之，更宜活變細察。
至若爻逢重迭，必現在以推詳。
若卦中只有一位，可以五行數推，苟重迭太多，則可即以其數斷之。且如六月丙辰日卜得損之大畜卦，卦中元有兩爻兄弟，六三又化兄弟，日辰月建又是兄弟，共有五重兄弟，則斷五人也。若日辰月建不系兄弟，則以三兄弟推，宜通變也。
財動初爻，令伯克親於早歲；
財動則傷父母，如在初爻，則早年見克，如李密生六月其父即喪。
兄興六位，張瞻喪偶於中年。
兄動則克妻財，如居六位，中年必如張瞻之克妻也。
化父生身，柴榮拜郭威為父；
卦有父母，又化出父母來生合世身者，其人必重拜父母，身為他人子，如五季時柴世宗之於周太祖也。
化孫合世，石勒養季龍為兒。
卦有子又化出子，世身去相生合者，主其人必有螟蛉之子，如晉時後趙石勒子石季龍是。然子孫化出而系外宮則是，系於本宮則非也。
世陰父亦陰，賈似道母非正室；
父與世皆屬陰者，必是偏生庶出，如宋賈似道也。
身旺官亦旺，陳仲舉器不凡庸。
卦中官爻旺相，世身亦旺相，又逢貴人祿馬文書生合世爻者，必主日金榜標名，龍門跳躍，如陳仲舉為不凡之器，欲斷官職依後功名類推。
化子合財，唐朝明皇有祿山之子；
子從化出，乃螟蛉子也。若與財爻相合或與應爻相合，必與妻妾有情，如安祿山之於楊貴妃也。
內兄合應，陳伯常有孺子之兄。
兄爻在內卦，乃兄弟非朋友也。若與應爻或財爻相合，其妻必與兄弟相通，如陳平之盜嫂也。
以下皆斷婦人身命
應帶勾陳兼值福，盂德耀複產於斯時；
勾陳主黑醜，子孫主賢淑，故應爻旺相臨之而無損傷者，其妻必如孟光，貌雖不揚而其德則美也。
財臨玄武更逢刑，楊太真重生於今日。
玄武淫亂之神，若臨財爻，必不貞潔，更加三刑六害，如楊貴妃污穢尤甚。
合多而眾殺爭持，乃許子和之錢樹；
卦中有合諸事吉，唯婦人女子見之主澆浮淫佚，春心蕩漾，不能堅閨門之守，更加玄武三刑六害臨持財爻者，乃娼妓之兆，如許子和為妓，臨死謂其母曰：錢樹子倒矣。蓋為娼宿客得錢如樹之能生錢也。
官眾而諸凶皆避，如隋煬帝之採花。
凡遇卦中有鬼，日辰月建是鬼，或又化出太過生合財爻而財爻不臨玄武等凶神者，必主其婦重婚再醮。如隋煬帝西苑剪採為花，色渝則易之以新者，喻婦人夫死則再嫁也。若本卦鬼爻不受刑衝克害，而鬼爻反來衝克財爻者，乃是生離活別之兆，非夫死再嫁也。
白虎刑臨，武后淫而且悍；
白虎及強暴之神，婦人見之必然凶悍，更加刑害臨財爻，必如武則天凶悍且淫也。
青龍福到，孟母淑而又慈。
青龍乃喜悅慈祥之神，子孫又清吉之神，若財臨青龍化子，或子臨青龍動來生助者，必主其婦慈祥愷悌，淑善賢德如孟母也。
逢龍而化敗兄，漢蔡琰聰明而失節；
財遇青龍本屬聰明，但不宜化出兄爻及敗爻，皆主不貞潔，如伯鍇女蔡琰，文章絕冠當時，失節胡虜。或化出刑爻、病爻、害爻及玄武等同，臨者亦然。
化子而生身世，魯伯姬賢德而無疵。
財動化出子孫，主合世身者，必有懿德，如魯莊公夫人伯姬，言行皆善，無疵可議，見賞於《春秋》。凡占妻當以財爻為主，不可論應爻世爻等作其身也。
合而遇空，竇二女不辱於盜賊；
卦中若遇化爻動來相合，或帶咸池玄武動來克合，本非佳兆，若得財爻在空避之，是彼欲淫我而我不願之象，如唐奉天竇氏二女，被盜劫之而投崖，寧死不受辱也。
靜而衝動，卓文君投奔於相如。
卦中咸池玄武刑害等殺臨持財爻，若得休囚不動或落空亡，庶幾無事。或被日辰動爻衝之，則如卓文君被相如以琴挑之，欲心因動，不免至夜而亡奔相如，後當壚賣酒。
福引刑爻發動，衛共姜作誓於柏舟；
子帶刑旺動，必主克夫，然子乃貞潔之神，遇此等爻而財不值凶者，主守節之象，如衛共姜作柏舟詩，以死自誓也。
身遭化鬼克刑，班婕妤感傷乎秋扇。
卦中原有官與身世相生合，又化官卻來克制身世及財爻，占法以動爻為始，變爻為終，主先親愛後棄絕之象。如漢班姬於武帝，始親愛後疏絕，所以見秋扇而傷感，作詞以寓其淒楚之思。
二鬼爭權水父衝，錢玉蓮逢汝權於江滸；
卦中若有二鬼發動，俱來生合財爻，又遇水父來刑衝克害，而財爻在空避之者，必有兩夫爭權之象，父母逼勒之兆。而已有守節之操，故入於空，如孫汝權之於玉蓮類也。
六爻競合陰財動，秦弱蘭遇陶穀於郵亭。
男帶合則俊秀聰明，女帶合則澆浮淫佚，若六合卦而財爻又屬陰者，不動猶可，動則淫濫無恥，如秦弱蘭遇陶學士也。
鬼弱而未獲生扶，朱淑真良人遇蠢；
凡看女人身命以鬼為夫星，不宜空亡，空則難為夫主，又不宜動，動則難為兄弟；亦不宜衰弱，弱則招夫不肖不能發福，若衰弱而無一生扶合助，兼帶勾陳螣蛇等凶神者，必如朱淑真之夫，愚蒙不正，人物侏儒，因有斷腸之詩。
官強而又連龍福，吳孟子夫主賢明。
若鬼爻旺相，更逢青龍福德、祿馬貴人等吉神，主有貴顯賢明之夫，如吳孟子得魯昭公為夫也。若衰而逢助，亦主有賢明之夫。
若卜嬰孩之造化，乃將福德為用爻。
所喜者兄弟，大要興隆；所忌者父母，最嫌旺動。小兒造化不過卜其生長難易，若富貴貧賤固未暇論，故專以子孫一爻為主。若父母動，則來傷克，故忌；兄弟動，則來扶持故喜，蓋有生扶則易養。
隨官入墓，未為有子有孫；助鬼傷身，不免多災多病。
卦中若見世身隨官入墓者，必死，故曰未為有子有孫。若遇鬼傷克世身、刑衝主象者，必然多病。更逢財爻助之，大凶之兆。若鬼持世臨身亦主多病。
胎連官鬼，曾輕落地之關；
卦中胎爻臨鬼，或化出鬼爻，或鬼來衝克者，必此兒生時絕而複蘇，俗所謂落地關也。
子帶貴人，自有登天之日。
子爻若帶祿馬貴人，主此子他日必能顯貴，頭角崢嶸。
遇令星，如風搖干；逢絕地，似雨傾花。
凡遇凶神克戰，若得子孫得地健旺，則必無事，雖見小悔猶微風搖干，必不能傷；若在死絕之地，決難生養，一有克戰，則如驟雨傾花，鮮不殘敗。
子孫化鬼，孝殤十月入冥途；祿貴臨爻，拜住童年登相位。
子化出鬼，乃九死一生之兆，如漢殤帝生才十月即死也。子化出鬼而貴人祿馬交臨，子又旺相，異日必貴，如元拜住年十四即為相。蓋子逢凶而化鬼，謂身化為鬼，故凶；子逢吉而化官，謂身化為官，故吉。
凶殺來攢震卦，李令伯至九歲而能行；
震為足，若遇官鬼凶神刑克，行必遲，如李令伯九歲方能行，蓋為凶神纏擾於足也。
吉神皆聚乾宮，白居易未周歲而識字。
乾為八卦首，於五行屬金，其數則一，又純陽之象。陽主上達，金主聰明，一則數之始也，若遇龍德及子孫在此宮者，必然幼敏。如白樂天生七月便識之無二字。
八純頑劣，晉食我狼子野心；
八純卦六爻相衝，小兒見之必主頑劣性悍，如晉叔向子食我，心野不馴，猶豺狼之子也。
六合聰明，唐李白錦心繡口。
大抵六合卦必然陰陽相半，小兒遇之聰明智慧，他日文字當有擲地金聲之妙，如太白文才也。
陽宮陽象，後稷所以歧嶷；
陽主高明，有上述之象，從天數也。占小兒而得純陽卦，子孫又屬陽，必如後稷生於姜嫄，克歧而克嶷也，見《詩．大雅》。
陰卦陰爻，晉帝所以戇呆。
陰主卑污，有下達之象，法地故也。占小兒得陰宮卦，子孫又屬陰，主癡愚，如惠帝聞蛙聲而曰為公為私，見飢人而曰何不食肉糜，故史以戇呆譏之。
龍父扶身，效藏燈於祖瑩；
青龍為吉神，父母為詩書學館，若臨身世或動來生合世身福德者，主此兒好學，如祖瑩八歲耽書，父母恐其成疾禁之，乃密藏火，待父母寢後，複燃燈讀之也。
歲君值福，希投筆於班超。
歲君，乃天子爻君象也，子孫臨之，此兒必志大，如漢班超，為兒時嘗投筆嘆曰：「大丈夫當立功異國，安能久事筆硯！」後出使西域，果應萬里封侯。
官鬼無傷，曹彬取印終封爵；
歲君值福固有大志，然卦中官鬼受制或落空亡，則志雖大而終莫能遂，官鬼無傷斯能稱意，如曹彬周歲時提戈取印，後出將入相，終封貴爵也。
父身有氣，車胤囊螢卒顯名。
龍父扶身固知好學，然身世主象及父母官鬼臨死絕地，則徒取辛勤，必父身有氣方有成望，如車胤勤學，卒以成業也。
金爻動合，啼必無聲；
五行中惟金有聲，且入之五髒肺主聲，肺屬金，故人聲以金爻取之，若被衝起或落空亡，聲必響亮，惟動而合住，則啼哭無聲也。
父母靜衝，兒須缺乳。
乳以子孫定之，若旺相有氣乳必多。休囚無氣乳必少。最怕父動或靜而逢衝，定須缺乳，克子故也。
用旺兒肥終易養，主衰兒弱必難為。
子孫旺相，殺莫能傷，其兒必肥，故易養；子孫休囚敵殺之氣無備，必多災悔，不惟羸瘦亦且難養。
身臨父母，莫逃鞠養之辛勤；
父母持世兒必多災，故鞠育之勞所以不免。父母為辛勤勞苦之神，故為小兒之惡殺也。
世遇子孫，終見劬勞之報效。
子孫持世兒必孝順故劬勞之恩必然報效。蓋子孫為主象臨於世者，以其有親親之義也。
若問榮枯，全在六親之決斷；要知壽夭，須憑三限以推詳。
六親中財福為吉，兄鬼為凶，三限正限正卦管三十年為初限，互卦管三十年為中限，再以互卦又互一卦為末限，亦管三十年。人生壽夭須有定數，不看三限則難取決。如正卦有凶神來克戰，則壽止三十年前；如正卦無凶殺，而互卦見凶殺克戰，則壽止於六十歲；內正互皆無凶殺，其壽必在六旬外，宜以互卦再互一卦推之。若凶殺不動，則看世爻死絕之年斷之，庶無差謬。
合理至微，雖難細述；易爻有准，自在變通。
7、婚姻男女合婚，契於前定，朱陳締結，分在夙成。然非月老，焉知夫婦於當時；不有宓羲，豈識吉凶於今日！欲諧伉儷，必定陰陽。
陽奇陰偶配合成婚。世屬陽，應屬陰，鬼屬陽，財屬陰，內屬陽，外屬陰。陰陽相得，乃成夫婦之道，異日必然大利。
陰陽交錯，難期琴瑟之和鳴；
陰陽交錯者，世陰應陽，鬼陰財陽，內陰外陽，皆為反象成婚，後必主夫凌妻，妻欺夫，終朝反目，不得和順。若變出財鬼不空，主象安靜，亦可用也。
內外互搖，定見家庭之撓括。
占婚卦宜安靜，安靜則家庭雍睦，必無爭鬥之事。若財動則不和翁姑，鬼動則不和妯娌，父動則不和子侄，兄動則不和夫妻，動加月建日辰，不唯不和，更有克制。
六合則易而且吉；
六合卦，一陰一陽配合成象，世應相生，財官相合，占者得之，必主易成而又吉。
六衝則難而又凶。
六衝卦，非純陰則純陽也，其象猶二女同居，兩男並處，志必不合。占者得之，必主難成，縱成亦不利。
陰而陽陽而陰，偏利牽絲之舉；
世與官宜陽反陰，應與財宜陰反陽。占娶婦多不利。惟入贅則吉。
世合應應合世，終成種玉之緣。
世為男家，應為女家，若得相合，是兩願之象，必主易成，後又吉利。
欲求庚帖，豈宜應動應空？
欲求庚帖，須得應爻安靜不空，而又生合世爻者，必然允諧，事亦易成。若應爻發動，或空亡，或衝克世爻，皆主不允，事亦難成，或去亦不遇。
若論聘儀，安可世蛇世弟？
螣蛇兄弟，世爻臨之，主男家慳吝，禮必不多；應爻臨之，主女家妝奩淡薄。臨旺發動亦克妻之兆也。
應生世，悅服成親；世克應，用強劫娶。
應爻生合世爻，主女家貪男家之象，必易成，不然是女家先來求親也。若世刑克應爻，男家必不早來求其女。世旺應衰，乃恃富欺貧用強劫娶也。若世臨鬼及螣蛇而財爻得時旺相，青龍得地者，必因其女有姿色而欲設謀以娶之也。世臨玄武兄弟，必因其家乏財償債，欲謀納其女也，應動或旺，以旺動斷。
如日合而世應比和，因人成事；
凡遇世生應，是男求女;應生世，是女求男，相合亦然。若世應比和，乃是兩家相成。其事要知何人贊成，以日辰合爻定之，間動辰合，則是媒人。
若父動而子孫墓絕，為嗣求婚。
占婚遇父旺動子孫，若墓絕，異日子息必少。若卜大人婚姻，有此象乃是無子而娶也，父持身世者亦然。
財官動合，先私而後公；
凡婚以官為夫,財為婦。兩爻俱動相合，必是先通後娶，若遇衝克外人已知，若臨玄武則眼去眉來，未通情意，本人自占而財與世爻動合者，亦然。財爻若與旁爻作合，與他人有情。財遇合多而化出子孫，必是妓家，蓋化子有從良之象也。
世應化空，始成而終悔。
世動生合應爻，男家願成其婚；應動生合世爻，婦家願妻其女，皆易成之象。但怕變入空亡，必有退悔之意，若得日辰動爻扶助，雖悔亦可成也。
六合而動象刑傷，必多破阻；世衝而日辰扶助，當有吹噓。
世爻與應生合，本主吉兆，若遇動爻日辰衝克，必兩邊有破說其事難成；世應衝克本非吉兆，若遇動爻日辰生合，兩邊必有吹噓。亦可成。要知吹噓破阻之人，依五類推之，如父母為叔伯尊長類。外宮他卦，以外人言。
鬼克飛爻，果信綠窗之難嫁；官合財位，方知綺席之易婚。
飛爻即世爻，大凡女占男，最不宜鬼爻刑克世爻，亦不宜應爻克世，皆主不成。蓋女占男，以世為女家，應為男家故也。如遇此象，主男家不願為婚，所以難嫁，若他有制我有扶，而大象又吉，亦可成，然其家終是無意於我也。若得官生合世爻，或合財，爻或應爻生合世，方主易成。
財鬼如無刑害，夫妻定主和諧；
財鬼刑衝克，夫妻必然不睦，如無此象，然後如魚得水，到老和諧。
文書若動當權，

子嗣必然蕭索。
父母當權發動，子孫在空避之地，乃是事體未定。若不空而死絕無氣，則被其克，異日必然克子。
若在一宮，當有通家之好；若加三合，曾叨會面之親。
世應生合比和，財鬼又同宮，是親上親也。不帶三合，雖親不識認，若帶三合，必曾會面者。
如逢財鬼空亡，乃婚姻之大忌；苟遇陰陽得位，實天命之所關。
財鬼二爻，占婚姻之用神，若值空亡必不吉利。天玄賦曰：財空妻失，鬼空夫亡，然不可執法推，蓋男占女以財為主，鬼空不妨；女占男以鬼為主，財空不妨，在用神無損害耳。若財鬼空亡而干支相合，世應相生，陰陽得位者，此實姻緣不過半世，衾枕不能偕老，非夫妻刑克故也，乃天命所在耳。逢衝遇克謂避空，反不慮但主其一生該虛設衾枕，或半生在外仕宦工商之類。
應財世鬼，終須夫唱婦隨；應鬼世財，不免夫權妻奪。
世持鬼應持財，此乃陰陽得位之象，必然夫秉男權，妻操婦道，定然夫唱於前，婦隨
於後；若應持鬼世持財，此同陰陽失位之象，必然夫權妻奪，牝雞晨鳴，惟贅婿反吉。
妯娌不和，只為官爻發動；翁姑不睦，定因妻位交重。
占婚以兄為妯娌，父為翁姑，卦有官動則克兄弟，妯娌間必不和；卦有財動則克父母，定主翁姑不睦。若旺不受傷克，則是事有反覆，若衰弱不能敵，則有刑克也。
父合財爻，異日有新台之行；世臨妻位，他時無就養之心。
占婚遇財父二爻持世，帶玄武動來相合者，異日有翁淫子媳之事。若財臨世身，其婦必不善事翁姑。
空鬼伏財，必是望門之寡婦；動財值虎，定然帶服之嫠娘。
卦中既有官爻財爻，而財爻又伏空鬼之下，其女先曾受聘，未婚夫死，俗謂望門寡；若加白虎動克，則是已嫁而死必帶孝服者。若伏鬼不空，必是有夫之婦女，如被日辰動爻提起刑克世爻者，後防爭訟。
世應俱空，難遂百年之連理；
世空自不欲成，縱成終不遂意；應空彼不欲成，得成日後兩家必不往來。
財官迭見，重為一度之新人。
男占女卦有兩財，女占男卦有兩鬼，必是斷弦再續，重為一度新人。兩財皆無損，必一正一偏，若一旺一空，則前妻已喪；兩鬼發動，必有兩家爭娶，如一旺一空，則前夫已亡。若鬼伏財下，男必有妻在家；財伏鬼下，女必有夫在身。鬼不空而動爻日辰衝克妻財，必是生離改嫁；世克鬼而動爻日辰生合妻財，必是逐婿嫁女。
夫若才能，官位占長生之地；妻如醜拙，財爻落墓庫之鄉。
要知男女情性容貌，財鬼二爻取之。凡遇月令旺身必肥；日時旺貌必美。月令衰身必瘦，日時衰貌必醜。月令旺日時衰者，身肥而貌不揚，月令衰日時旺，身瘦而貌必美。衰而有扶，醜而才能，旺而入墓，雖美而愚拙。惟觀性情，男以鬼斷，女以財推。
命旺則榮華可擬，時衰則發達難期。
命即男女生命。生旺有氣，必有榮華之日；休囚死絕，必無發達之期。若財旺命衰，其妻貌雖美而命則平常；鬼衰命旺，其夫雖愚蠢而衣食豐足，命臨父母必好技藝，加青龍則是好詩書也。臨兄則好賭博，好使錢不好學。臨官喜迎官府。臨財福必善作家。看其現與不現，及五行生克六神動靜推之。
財化財，一舉兩得；
占婚遇財化財，必有僮僕同來，謂贈嫁。財化子則有小兒帶來，謂之帶幼聘。若化子逢空，雖來不壽；化財遇衝，後必走失。
鬼化鬼，四複三番。
大抵鬼化鬼凡事反複不定，占婚遇之，決不容易。若大象可成，亦見遲滯。然此象主女家多有更變，難易緩急皆聽從於彼。
兄動而爻臨玄武，須防劫騙之謀；
鬼爻不動，而兄弟又臨玄武螣蛇來刑衝身世者，須防其中奸詐設計騙財。若世應生合，陰陽得位，財鬼無傷，亦必大費財而可成。
應空而卦伏文書，未有執盟之主。
父母為主婚人，若不上卦或落空亡，必無主婚，恐其婦自作主張，不然主其事必難成就和合也。
兩父齊興，必有爭盟之象；雙官俱動，斯為競娶之端。
卦中兩爻父動或父化父，主有兩人主婚，不然必兩家庚帖。若兩鬼俱動，則有兩家爭求其婚，不然主事體多有變。以上若一動一靜，一旺一空，則無言。若卦有官化父，父化官或官父皆動，恐有爭訟之患。文書兄動必有口舌。
日逢父合，己期合巹於三星；
日辰與父爻作合，或日辰自帶文書，主成婚日期已預定矣。
世獲財生，終得妝奩千百兩。
財爻又作妝奩斷，若生合世爻，又得日月動爻扶助，必有妝奩。臨勾陳必有妝奩田，臨青龍必美麗，臨螣蛇白虎敗病等爻，則是舊什物也。若財無生助，不可亂言，要推多少，以生合妻財之爻，看衰旺斷之。財之衰旺，僅可推女貌妍媸，不可推妝奩厚薄。
欲通媒妁，須論間爻。
占婚以間爻媒人也。
應或相生，乃女家之瓜葛；世如相合，必男室之葭莩。
間爻與世生合，多男家親；與應生合，多女家親。世應俱相生合，兩家皆有親，旺相新親，休囚舊眷，本宮至親，他宮外親。
先觀卦象之陰陽，則男女可決；
陽男媒，陰女媒。或問間爻有二陰二陽，當以何爻為主？以衰旺動靜取之。又問衰爻動旺爻靜則如何？以動者定之。又問兩爻皆旺或皆衰，又將何以定之？以衝動者定之。若又無衝，以生合扶起者定之。或一旺一空以不空者定之。又不遇空；則以長生決法定之。務歸於一則不雜亂。
次看卦爻之動靜，則老幼堪推。
交重二爻為老年人，單拆二爻為少年人，或胎養長生為少年，臨官帝旺為中年，墓絕是老年人，為媒也。若墓化旺，是老年人先來說；陰化陽，是女人先來說。若此爻動空化空而自衝動彼一爻，主原媒有故推卻，而他人為媒也。
論貧富，當究身命；決美惡，可驗性情。
人生美惡，貧富兩章盡之矣，然非特可觀媒妁而已。若問婦看財爻，問夫身看鬼爻，問男家看世爻，問女家看應爻。若應旺財衰，可言女家雖富女貌不揚，餘類推。至於維持破說之旁人，可以刑衝生合之爻推之。
雀值兄臨，慣在其中得利；
間爻如值螣蛇朱雀及兄弟者，其人必俐齒伶牙，素以媒妁獲利者，興旺必奸詐。
世衝應合，倩他出以為媒。
間爻安靜被應世二爻衝動，或生扶合起及日辰衝並起者，其人無心作伐，必是一邊央他說也。間爻自動者，勿如此斷。
兩兄同發，定多月老以爭盟；二間俱空，必無通好以為禮。
兩間俱動，必有兩媒，臨兄或兄化兄或動出兩鬼，主有爭競為媒，須看空亡衰旺及有制無制，可知那個執權。若間爻安靜俱在空亡，必無媒人通好，若空動而化出兄鬼或臨兄鬼空動者，乃是媒欲謝禮作鬼不來，非無媒也。
世應不和，仗冰言而通好；
世應相衝相克，難以成親，若得間爻生合解救，其事始難成就，終須得媒人兩邊說合以通其好，則事亦可成。何謂救解？如應動克世，間爻合住應爻生扶世爻，餘可類推。
間爻受克，總綺語亦無從。
凡欲請媒人說合求親，必得應爻生合間爻，則其言易入，必然聽信；如間爻反被應衝克，則雖甘言美語，亦不從。
財官衝克，反招就裏愆尤；
間爻若被日辰動爻衝克，其媒必然取怨於兩家。世爻衝克，男家有怨；應爻衝克，女家有怨。或世來生合而財爻衝克者，男家雖喜，異日女家必怨。財官皆衝克，夫妻俱有怨。
世應生扶，必得其中厚惠。
凡遇世應、日辰帶財福、青龍生合間爻，其媒必有兩家酬貺，旺相多休囚少，若帶兄鬼螣蛇玄武類生合者，不過巧言虛禮，必無實惠。化出財福生合亦吉，男看世爻，女看應爻。世應俱生合，兩家俱有惠，世旺男家多，應旺女家多。
一卦吉凶，細察精微委曲。百年夫婦，方知到底團圓。
8、產育(附老娘乳母）
首出混沌，配乾坤而生人物，繼興太昊，制嫁娶以合夫妻。迄今數千百年化生不絕，雖至幾億萬世絡繹無窮。蓋得陰陽交感，方能胎孕相生，先看子孫，便知男女，陽為男子，掌中探見新珠；陰是女兒，門右喜看設帨。
子孫為占產用神，陽爻為男，陰爻為女。
或更反兆，徒勞鞠育於三年；若遇化空，旺受胚胎於十月。
反兆者，占得生男卦反生女，占得生女卦反生男是也。皆主不壽，子孫化入空亡者亦不育。
主星生旺，當生俊秀之肥兒；命曜休囚，必產萎靡之弱子。
子孫生旺生子必肥大，異日主俊秀不凡；休囚無氣，生子必弱小，異日主萎靡不振。若子孫無氣，得月建日辰動爻生合扶持，主所生兒始雖弱小後漸肥大；子孫雖旺、遇月建日辰動爻刑衝克害，始雖肥大後漸怯弱。古人斷男女生，雖以陰陽為主，然又言陽爻衰弱亦主生女，陰爻旺相亦主生男，以衰旺為主，陰陽為輔，細推其理，非確論何也？人生稟天地之秀氣，受父母之精英，蓋感陰陽而化育也。得陽精於中，陰血裹之，則成陽胎生男；得陰血於中，陽精裹之，則生女。感其氣之盛而正者，則生子肥大而為賢智；感其氣之不正而微者，則生子弱小而為愚不肖，此為自然之理，而易道豈異是哉！故愚謂子孫屬陽斷生男，或休囚則推弱小；子孫屬陰則生女，或旺相則推肥大，蓋必以陰陽為主也。學者詳之。
如無福德，當究胎爻。
剖決固以子孫為主，若卦無子孫當尋胎爻定子。如乾兌宮卦，子孫屬水，胎在午，則午為胎爻。故卦有子孫則不論胎，或無子孫又無胎爻，則以第二爻斷之。
雙胎雙福必雙生，
卦有兩子爻又有兩胎爻，雖不發動，亦主雙生。若卦有兩子爻皆動，或子化子，胎化胎者，皆雙生之象也。若二爻一陰一陽，則一男一女；一旺一空，則一生一死。
一克一刑終一夢。
卦無子，占產大忌，若胎爻又被月建日辰動爻刑克衝害，或無故自空大凶之兆，故一場春夢，言其子必亡也，子孫衰受克者亦然。
胎臨官鬼，懷胎便有採薪憂；財化子孫，分娩即當勿藥喜。
鬼臨胎爻，其婦懷胎常有疾，胎爻被官衝克亦然。若胎爻雖臨官鬼化出子孫，或財化福爻，則懷胎時固多疾，分娩即安泰。
妻財一位，喜見扶持；胎福二爻，怕逢傷害。
財為產母，胎為胞胎，福為兒女，三者皆喜，月建日辰動爻生合扶助，則產母安，胞胎穩，子亦易養。若見刑衝克害，產母多災，胞胎不安，所生子亦難養。化入死墓空絕，大凶之兆。
虎作血神，值子交重胎已破；
白虎為血神，若臨子孫或臨胎爻發動，其胎己破，臨財動者亦然。唯臨兄鬼及帶刑衝克害或化官，莫作吉斷，可言此必漏胎，動爻合住，胎雖動而未分娩。
龍為喜氣，遇胎發動日將臨。
占產以青龍為喜神，若在胎福財爻上動者，生期己迫，必然臨日者也。在父兄官爻上動，勿作吉看。
福遇龍空胎動，乃墮胎虛喜；
福臨青龍空亡而胎爻自發動，或被衝動者，必是墮胎虛喜，福若避空則不然，要知何故墮胎以胎爻斷，如臨官鬼白虎，因病墮胎，臨父財勞傷，臨玄武則色欲，臨螣蛇驚嚇之故，臨朱雀白虎者，鬥毆撲跌墮也。
官當虎動福空，乃半產空娠。
白虎臨官發動，或臨財動化官而子孫空亡，或伏或動空化空，或被衝散者，當小產。臨月占卦乃是其子不育之象也。
福已動而日又衝胎，兒必預生於膝下；
胎與福若臨龍虎或有不動而日辰衝並者，其子已生。若不克世則勿斷，須再詳支神。如未過來占時候可言當日便產，若己過時而動爻是重，亦分娩矣。
福被傷而胎仍化鬼，子當早死於腹中。
子孫在死墓空絕之地，又被月建、日辰、動爻、刑衝克害者，大凶之兆。若胎爻又臨官或胎化官，必是死胎。更財爻又臨死墓空絕，須防母子俱入黃泉。
兄動兮不利其妻，父興兮難為厥子。
兄乃克財之神，如動則產母不安；父為克子之殺，若動則子宮必損。然二神以有救無救斷之，可也。
用在空亡逢惡殺，何妨坐草之虞；
父兄發動本為凶兆，如財福二爻在避空之地，謂空不受克，故云無事。或父兄雖動而得動爻日辰合住，謂之貪合忘克，縱凶亦虛驚，必無大害。
妻臨玄武入陰宮，果應夢蘭之兆。
巽離坤兌四宮財爻臨玄武或與玄武作合，必僕婢所生，旺相必是淫婦。休囚有吉神救助，只主出身微賤，非淫亂之婦。
克世克身，誕生日迫；
凡占生產，得子孫胎爻衝克身世，生期已迫，當以日時斷之。蓋凡生世主遲，克世主速，克若動而逢空，過日斷。休囚期在生旺日時旺相，當以本日斷。又如子孫動，胎爻靜，以動者定其日，衝胎定其時。若胎動而子孫靜，胎爻定其日，衝福定其時，蓋動則速，衝則遲故也，又如動而合住，則以衝克破合日斷之，餘類推。
不衝不發，產日時遲。
卦中胎福不動，又無暗衝者，其生產月日未臨，必然遲緩，直待衝動日月斷其生產。若無胎福二爻，其產亦遲，宜以卦中臨動之爻斷之。若又無動爻，則以卦中胎養長生之日斷之。
胎福齊興官父合，臨產難生；
胎福二爻發動，本主易生，若被官鬼父母合住，或日辰帶父兄鬼合住，皆主臨產難生，直待衝破克破合住日時，方得分娩。若非合住而胎福自化父母官鬼者，皆主遲滯。
子財皆絕日辰扶，將危有救。
占產遇胎福在墓絕之地，固凶，若得日辰動爻生扶，此乃將危有救之兆。如被惡殺旺相刑克，則不能有救。
間合間生，全賴收生之力；
老娘收生，以間爻推之，若動而生合財爻及胎福二爻，必得老娘收生之力，然後快易。如卦有凶神發動，而間爻救制者，必遇收生而後產也。
官空官伏，定然遺腹之兒。
卦無官鬼或在空亡，主產婦丈夫己死，此必遺腹子也，然非財福白虎則勿斷。若有鬼伏在白虎爻下，或龍伏鬼墓爻下，主夫病臥在床，非死也。旺空則是有病，鬼爻入墓或身臨鬼墓，非有病只在獄。
游魂卦官鬼空亡，乃背爹落地；
占產遇游魂卦，官鬼空亡或鬼空動或鬼動化入游魂，皆主臨產其夫出外，不見生產也。
若其夫自占，遇世爻空亡者亦然。如遇游魂卦變入歸魂而鬼爻發動者，又主臨產，其夫自外歸也。世動逢合住得歸不到家。
發動爻父兄刑害，必攜子歸泉。
占產父兄為忌爻，若帶三刑六害當權旺相而動，財福二爻在死絕之地而無救助者，主子母俱亡。
官化福，胎前多病；財化官，產後多災。
未臨月，占鬼化出子孫，主胎前常有病，待產後方安；財化官則胎前強健，至產後多病。若已臨月，須防產母有不測之患。
三合成兄，兒缺乳；
卦有三合成兄弟局者，生子必然乳少，若兄在旁爻無氣發動，亦主缺乳，財福化出兄爻亦然。若三合成父母局，子必衰弱無力。成官鬼局，生產必不快易。惟三合財福局，然後吉。
六衝遇子，婦安然。
凡占六衝財福發動，或得日辰六衝暗動，則財有生氣，鬼有克制，所以產母安然而臥也。
應若逢空，外家無催生之禮物；
占產以應為外家，若逢空，必無催生禮物。臨兄則是慳吝之人，雖有不多。臨財福更來生合世爻，必有厚惠。旺則外家富，衰則外家貧。與世刑衝，必與外家不和。
世如值弟，自家絕調理之肥甘。
兄值世，衰則其家貧欠將息，產婦必難強健；旺則其人慳吝，不肯調理非無也。動化子，主其人平素慳吝，合則肥甘足用，世臨財福空亡，亦之調理。
陽福助青龍，無異桂庭之秀子；陰孫扶月建，何殊桃洞之仙姬。
子臨月建青龍，或月建帶青龍生合子孫者，不拘男女皆主俊秀聰明；子孫墓絕，或帶刑害，或加虎蛇，或受衝克，或化兄鬼，皆主醜陋不肖。
若卜有孕無孕，須詳胎伏胎飛。
凡占胎孕有無，專取胎爻為主，不看子孫，如卦中六爻上下及年月日時皆無胎爻者，
雖有子孫亦為無孕。卦中雖無動爻有化出者，眼下無胎，後必有胎，惟遇胎爻出現旺動，便為有胎。若卦無胎，子孫又空，乃自命中所招必無子。
出現空亡，將胚而複散；交重化絕，既孕而不成。
胚，陰血陽精凝聚成胎之謂，蓋未成形曰胚，已成曰孕。胎爻出現如遇空亡，主雖有胎不至成形而又散；若得發動，其胎已成，惟怕變入死墓空絕，則主孕雖成形，不能產育，是亦不成而已矣。
姅必逢官，
孕傷曰姅，胎臨官，或動官，或被官動來刑衝克害，皆主胎孕有傷。若非鬼爻而被月建日辰刑克，其胎亦有傷損。日辰衝胎，懷胎不安。
妉須遇虎。
娠婦既孕，月事又通曰妉。若未及月胎臨白虎，必是漏胎。如遇殺衝或發動化鬼者，旺相為小產，無氣是漏胎。
帶令星而獲助，存沒咸安；
凡占胎孕，胎爻旺相又有生合扶助，不臨官鬼父母及空亡者，其胎必成。更陽爻則生子，必生有養死有祀，所以存歿咸安。
有陰地而無傷，緩急非益。
胎爻屬陰，休囚而得月建日辰動多生合，再無凶神刑克者，其胎亦成，但生女，故曰緩急非益也。
如逢玄武，暗裏成胎；若遇文書，此前無子。
胎臨玄武必然暗與人通，及陰司不明，所受之胎非夫妻正受也。休囚有制，則占婢妾胎孕，若臨父主此前未嘗有子，或者雖有不存，今始成胎也。
孕形於內，只因土並勾陳；胎隱於中，端為迎龍合德。
胎臨勾陳，懷胎顯露，更屬土爻猶甚。胎臨青龍，其胎不露，更逢三合六合，必隱然如未孕者。《天玄賦》曰：「胎爻屬陽，陽氣輕清上浮，胎近胸前；胎爻屬陰，陰氣重濁下降，胎必近下」。此說得之。
若問收生之婦，休將兩間而推；如占代養之娘，惟憑一財而斷。
若占老娘及化婆者，以占產卦中取之，則問爻是也。今人執其迷說，雖單占另卜，亦以間爻論則失之矣。故凡單占，當以妻財一爻為主，不可又以間爻推之。收生之婦，即今老娘，代養之娘即今乳母，二者斷法相似，故並云。
刑衝克害，福德要防，死墓絕空，財身宜避。
凡占老娘乳母，雖以財爻為主，然亦重子孫，蓋子孫生扶財故也。若被日辰月建動爻刑衝克害，則子必見傷，雖財爻有氣，亦不可用。若子孫不受傷克而自居死墓空絕之地，則主老娘無手段，乳母不濟事，化入者亦然。
兄動兮手低，乳母須防盜物；
兄弟發動，占老娘決然本事必低，占乳母則主此婦貪財愛物，見財起意，又主貪食，亦非貞潔。又加玄武，必淫。若財爻自動化出兄弟或臨卦身，依此斷之。
父興兮乳少，老娘切恐傷胎。
父母發動占老娘最凶，胞胎必然損傷，更加刑害，兒必為其所害，切不可用。如占乳母，衰則主有乳，旺則無乳，不可用。若化出及持身世者同斷。或問篇中斷乳少前以兄弟斷，此以父母斷，何也？答曰：大抵卜易貴通變，執一則非。蓋乳固一事，以小兒言為食，屬財則乳亦當以財爻取；以婦人言則母乳於孩子，故乳亦以子孫取之。如子平中亦以我生者為食神，夫豈無本之論哉！
子孫發動多乳，手段更高能；
大抵子孫旺相發動，不臨空絕不受制伏，財爻又無傷害者，上吉之卦。老娘手段必高，乳母必主乳多，向後決然稱意。
官鬼發動多災，事機猶反複。
官鬼發動，必有禍患，不傷身世，難凶亦淺，一遭刑害禍不可言。如兩官皆發動，鬼化鬼兄化兄，或官兄亂動，必主大凶，占乳母反複難成，雖成必有口舌後患。
財合福爻，善能調護；身生子位，理會維持。
卦身與財生合，子孫最吉。占老娘，手段必高，慣能救死回生；占乳母主其婦善撫小兒，乳亦多。
如逢相克相衝，決見多災多咎。
子孫被財與卦身刑衝克害，最不利，用之兒必為其所害。子孫避空或月建有氣，財身有制，庶幾無虞。占老娘胎爻亦不可受傷，世持父兄亦不遂意。
9、進人口獨夫處世，休言無子即忘情；君子治家，難道一身兼作僕。必須便嬖，乃足使令於前，若不螟蛉，焉繼宗支於後？
老而無子曰獨，過繼他人子曰螟蛉，蟲類也。
須別來占，方知主用。
過繼小兒以子孫為主；主買婢、雇童僕、買寵妾及收留迷失之人，皆以財為主。若窩藏有難之人，則看其人與我相識，朋友以兄弟為主，尊長以父母為主，婦人以妻財為主，在官人以官鬼為主也。
用不宜動，動必難留；
用爻發動，其人難托，若遇游魂或化入游魂者，異日主逃竄，雖螟蛉亦不為爾子也。雇工借居，則主不久，若來生合世爻，則是吉兆，非逃與難留也。
主不可傷，傷須夭折。
主象衰弱，而被日辰動爻乘旺來刑傷克害，更無解救者，異日必然夭折，雖借居，亦主其人有大禍。若傷克之爻又無氣，或有制伏，不過災病非夭折。若得用爻在空避之地。無妨。
衰入墓中，擬定萎靡不振；旺臨世上，決然幹蠱有成。
用爻入墓，其人性慵懶，衰弱無氣，及臨死絕，主萎靡不振；若得旺相，不空臨身持世，或生合世爻，大吉之兆，立嫡過房必能成家，買納奴婢亦能體我心意。
動化空亡，有始無終之輩；蛇合官鬼，多謀少德之人。
用爻發動變入空亡，主其人有頭無尾。若臨螣蛇動合官鬼，其人雖多謀，然奸詐不實難憑。婦人見之則主不貞潔。
臨玄武而化兄爻，門戶須防出入；
用臨玄武動化兄弟，主其人貪財好色，托以財物，則必竊取自用，且必淫亂，男女皆然，故門戶防其出入。
遇青龍而連福德，貲財可付經營。
用臨青龍動化子孫生合世爻，其人至誠忠厚，托以財物則守而勿失，使之經營則利盡歸於主。如占小兒遇子孫化子孫者，反主多災。
若逢太過及空亡，反主少誠兼懶惰。
卦中用爻有三四重太過，或主象又化主象，皆主其人暗藏機巧，反複不實，且臨事不宜向前。若主象空亡亦主是懶。
用爻生合世爻，必得其力，主象克衝身象，難服其心。
用爻生合世爻，其人可用，凡有事干，必然用心，雖螟蛉亦必歡愛於我，大吉之兆。
大怕合住衝散及克壞之。若用爻刑衝克害世爻，必主其人心不悅服，難以使令。更加旺動，是乃奴婢欺主之象，兼以應亦刑克，異日必遭其禍。
財化子，攜子偕來；
凡占妻妾婢女，財爻化出子孫，必有小兒帶來，若動財生合世爻而化子反來刑克者，其婢則可使，其子必頑劣不馴也。
世合身，終身寵用。
卦身一爻，占事為事之體，古人為人之身，若遇世爻生合，其人必得寵用，不拘借房投靠使婢。若遇世合財爻，其婦必通家主。
受動變之傷，向後終難稱意；得日月之助，他時定見如心。
月建日辰動爻克世，其人不可用，世爻衰必被其害；若得變動日月生合扶助，然後為吉。若用爻空亦不濟。
世與卦身，以和為貴；
世身二爻相合相生比和為吉，相克相衝刑害為凶。
兄同官鬼，惟靜為佳。
兄弟一爻者，為破財，為反複，為虛詐，為阻滯，為是非，為災禍。官兄二爻皆不宜動，動必不稱意，有制不妨。
兄鬼交重，誠恐將來成訟；三合絆住，須知此去徒勞。
兄宮或交變，或俱動，或從文書化出，皆主爭論紛壇，而至於成訟則已；若自三合六合絆住動爻，必有人阻當，雖欲興詞終不成訟，欲知何人阻住，以合住之爻斷之。
若在間爻，乃是牙人作鬼；
買賣交易，以間爻為牙行人，若臨兄弟官鬼發動，必是牙人作鬼斗謀，或多人爭保，或行人爭財，皆為不利，主事體難成。
如居空地，不過賣主爭財。
官鬼一爻空動，是賣主假虛空言，欲爭價耳。在間爻以牙人論。若兄鬼動而與應爻相合，必是賣主牙人作鬼，論財遇動爻化兄鬼亦然。
卦象兩官兩父，須知事系兩頭；
卦中父母官鬼俱有兩爻，或動爻化出官父重疊太多，或卦無主象而從官父化出，皆主其人曾經典賣，今是重易也。若父化父亦然。兩鬼俱動生合用爻，皆有人爭競買雇。
兄鬼一動一衝，切莫財交一手。
卦遇應爻克世而兄官發動，或被日辰衝動，或臨應爻克世，須防設謀誆騙，故財物不可便交一手去也。
應主世，他來就我；世生應，我去求人。
凡占買雇奴婢交易等事，以應為賣主，應生世是他人來就我，成事最易，吉；若世生應，我去求他，成事實難也。
和合易成，最怕日辰衝破；
世應生合，事則易成。生合為上，克合次之，惟不宜世動，則是我去合他又為難也，若是相合又被日辰動爻刑害，必有破阻，要知何人以破合之爻定之。如父母為長上之類。
相衝難就，偏宜動象生扶。
世應刑衝克害，凡事費力難成。若動爻日辰生扶合助，謂之有氣，必有貴人扶持，事亦可成。若當用爻，則是牙人能持其事。如生合爻是兄弟，又須用財囑托，方能成事。
兄爻發動，為詐為虛；
兄弟為反複不定之神故也。
卦象亂興，多更多變。
亂動則事不定，故多更變。
六爻無父，定無主契之人；
六爻以父母為文書契券，又為主契之人，若六爻皆無父母，必無主契之人。若無父母而動爻化出者，主有旁主。雖有父母而應爻空亡，亦無正主。
兩間俱空，未有作中之子。
間爻空亡，必無媒人。空亡而逢衝，必須央情作媒。世衝，我去央他；應衝，彼去央他。動而空亡，其人假意推托，非真無心做也。
世獲間生，喜媒人之護向；
間爻生世合世，媒人必然向我，生應合應則向他人。臨子孫旺相發動，必然執其事。若不生世而被應克，且居衰弱之地，彼必聽其謀為也。
生扶弟出，防喜生之合謀。
大抵間爻生合世爻，若卦中凶神不動，則是媒人誠心向我無他意也，若兄鬼螣蛇玄武動克世，而應爻又來衝刑我者，則是間來生合，假意合謀，非真心也。空動亦非真心，若臨兄弟動化官或臨父官兄，其言必不可信。
父化兄，契虛事假；
凡遇以上凶卦而父母又化兄爻者，決主事體不真，文契不實。卦無父母而從兄弟化出者亦然。父化父主文書不實，又主交易重疊。
兄持世，財散人離。
兄弟持世必然多費錢財，事亦干眾，雇工奴婢不得力。更帶凶神旺動，必主人離財散。若占交易貨物，亦不正之物。
應若空亡，我欲成交徒費力；世如發動，彼來謀合亦難成。
凡占交易，若我幹求於彼，而應爻空亡者，其事必不成；如彼欲求謀於我，而世爻空亡者，其事亦不成。蓋世動是我心疑惑，應動則他人更變，皆主難成不為執滯。如或空逢衝動而遇合，皆謂有解，至此月有成，自空妄動則凶。
弟因財乏，鬼必疑心。
卦遇不成之象而兄弟持世者，必因貲財缺欠，故難成也。六爻無財或落空亡者亦然。鬼爻持世則是心多疑惑，進退不定，故難成，不然必有他事阻，或有不測災病。卦無官鬼，又是無人執持其事，亦主不成。
四複三番，事機不定；千變萬化，卦象無常。能求不見之數，自喻未來之事。
凡占收留遺失子女，最怕鬼臨玄武發動，必是盜賊。用臨玄武動化鬼爻亦然。刑克世爻，必被其害，或有遠方挈家逃來借居者，不論六親以應為主，臨兄為欠債來，臨官為戶役避罪責。加玄武則是盜賊逢衝，事已敗露，雖臨玄武不帶鬼而與財爻合，或臨玄武財爻，為奸情事來也。大抵皆怕兄鬼旺動克世，禍終及己，不傷世或子孫持世者不妨。
10、疾病
人孰無常，疾病無常；事孰為大，死生為大。
占病以官爻為惡殺，凡病証候輕重，得病根由，皆系此爻，獨發之爻，亦可以此推之。
火屬心經，發熱咽乾口燥；水歸腎部，惡寒盜汗遺精。金肺木肝，土乃病侵脾胃；衰輕旺重，動則煎迫身軀。
鬼爻屬火，心經受病，其症必發熱咽乾口燥類；屬水，腎經受病，其病必惡寒或盜汗或遺精白濁類。屬金，肺經受病，其症必咳嗽虛怯或氣喘類；屬木，肝經受病，其症必感冒風寒四肢不和類；屬土，脾經受病，必虛黃浮腫瘟疫時氣類。若鬼爻衰弱病必輕，旺必重，安靜則穩然安臥，發動則煎逼急躁。
若在坎宮，中滿血虛兼濕毒；如當離卦，內虛眼赤及尿黃。
坎象中滿，故主中滿；離象中虛，故主內虛。然坎宮屬水，火鬼主血虛，水鬼主濕毒；離宮屬火，或火宮主眼赤，水鬼主尿黃。
坤腹乾頭，兌必喉風咳嗽；艮足震手，巽須癱瘓腸風。
鬼在坤宮，腹中有病，火鬼必患腹癰；水鬼腹中疼痛；動化財爻或財化水鬼，必患瀉痢；土鬼則是癖塊食積或沙脹蠱症；木鬼絞腸沙痛或大腸有病；金鬼脅肋痛，在上胸隔痛，在下腰痛，此鬼在坤宮斷法，其諸卦仿推之。
螣蛇心驚，青龍則酒色過度；勾陳腫脹，朱雀則言語顛狂。虎有損傷，女子則血崩血暈；玄武憂鬱，男人則陰症陰虛。
螣蛇鬼則坐臥不安，心神不定；青龍鬼則酒色過度，瘦弱無力；勾陳飽滿腫脹，脾胃不和；朱雀鬼狂言亂語，身熱面赤；白虎鬼跌撲打斗，傷筋損骨，女人則血崩血暈產後諸症，白虎血神故也；玄武鬼色欲太過，憂悶在心，在水宮主陰虛，化子孫，男子必陰痿，蓋玄武又暗昧之神故也。宜通變。
鬼伏卦中，病來莫覺；
占病遇本宮鬼出現發動，得病之初即曉根源；若本宮官鬼不出現，而他宮官鬼出現者，有病必然久伏在身，今因七情四氣感冒而發也。若本宮他宮皆無官鬼，必隱然得病初莫知何由也。明夷、觀、賁、需、臨，切忌世身入墓；大畜、豐、同人、蠱、夬，莫逢財鬼俱興。
官藏世下，病起如前。
本宮鬼官伏在世下，必是舊病重發。若伏鬼不傷用爻，而用爻反被世克者，前日病輕，今日反沉重。如伏鬼刑傷用爻，而用爻反得世爻生扶者，前日病重，今日輕。用爻妻病看財爻類。
若伏妻財，必是傷飢失飽；如藏福德，必然酒醉耽淫。父乃勞傷所致，兄為氣食相侵。
鬼伏財下，必是飲食不節，傷飢失飽，或因財物起因，或因婦人得病。鬼伏子下，必是飲酒過度，或恣行房事，夏或露臥過取風涼，冬或傷暖過穿裘帛，或過用修煉養精等藥所致。鬼伏父下必是勞心勞力，憂慮傷神，或因動土修造，或因尊長得病。鬼伏兄下，必是口舌爭競，停食感氣，或有咒詛，或因賭博爭財得病。
官化官，新舊兩病；鬼化鬼，遷變百端。
本宮官鬼仍伏他宮官鬼之下，必是舊病，或因舊病不謹變生他症，或新舊兩般病，若遇鬼化鬼，其病進退或有變症，或藥石駁雜，或寒熱不定。
化出文書在五爻，則途中遇雨；變成兄弟居三位，則房內傷風。
鬼化父母，必在修造之處得病，若在五爻屬水，則在途冒雨而得也；如化兄弟，必因口舌毆氣，或是傷食，若在三爻屬木，必房中脫衣露體感冒風寒所致；若化子孫，則在僧道寺院或漁獵游戲所致；若化財爻，多因傷食，或因妻奴，或因買賣交易得病。以上六親化出鬼爻，亦依此斷。
本宮為在家得病，下必內傷；他卦為別處染災，上須外感。
鬼在本宮家中得病，在下三爻，必是內傷症候，不然病亦在內；官在外宮外方得病，更在上三爻，必是外感風邪，不然亦是外科症候；上下有鬼，內傷兼外感症候不一。
上實下空，夜輕日重；
鬼在內宮，病必夜重，鬼在外卦，病必日重；內外有鬼，晝夜不輕。若卦雖有二鬼，一旺一空，或一動一靜，必日輕夜重，或日重夜輕，分上下斷之。
動生變克，暮熱朝涼。
凡占，動爻為始，變爻為終。若卦中動爻生扶用爻，而變爻刑克用爻者，其病必朝涼暮熱，或日輕夜重也；動克變生反此斷。凡鬼爻化出所喜爻，所喜爻化出鬼爻，亦然。
水化火，火化水，往來寒熱；
卦爻水動化火，火動化水，不拘鬼爻，但有干犯世爻或主象者，皆是寒熱往來之症，卦有水火二爻俱動亦然。水旺火衰，寒多熱少，水受傷火得助，則常熱乍寒也。坎宮火動，內寒外熱；離宮水動，皮寒骨熱。若帶見辰，必是瘧疾。
上衝下，下衝上，內外感傷。
上下有鬼，病必內外兩感；俱動俱靜，一同受痛。二鬼自相衝者，適感而遂傷也。如內鬼動衝外鬼，先傷後感；外鬼動衝內鬼，先感後傷，要分輕重，以刑合斷之可也。
火鬼衝財，上臨則嘔逆多吐；
火性炎，上財為飲食，故占病遇火鬼動克外財，必是嘔吐，重則反胃不食。若財帶螣蛇吐內兼蟲，財在間爻，則是消渴易飢之症。
水官化土，下值則小便不通。
水官化出回頭土克在本宮內卦，是小便不通；屬陰是大便不通；陽宮陰象，陰宮陽象，二便俱不通。若內卦水克動加白虎，陽爻是尿血，陰爻是瀉血，白虎血神故也。帶刑是痔漏。
若患牙疔，兌鬼金連火殺；
鬼在兌宮口中病，若金鬼化火，或火化金鬼，必患牙疔；不化火爻則是齒痛，金鬼逢衝，齒必動搖。
如生腳氣，震宮土化木星。
鬼在震宮病在足，加勾陳足必腫；加白虎必折傷破損；土鬼化木則患腳氣；木鬼酸疼麻木；水鬼必是濕氣；火鬼必主瘡毒；金鬼是腳骱膝疼骨痛，或刀刃所傷。
鬼在離宮化水，痰火何疑；官來乾象變木，頭風有准。震遇螣蛇仍發動，驚悸顛狂；艮逢巳午又交重，癰疽瘡毒。
離宮鬼化水爻，痰火症候，水動化鬼亦然；乾宮鬼化木爻，頭風眩暈，木動變鬼亦然。震在外卦，勿依此斷，可言其病坐臥不安，心神恍惚，蓋震主動故也。更加螣蛇發動、必是顛狂驚癇之症，小兒乃驚風也。逢衝則有逾牆上屋之患，艮象為山，同高故也。更逢火鬼，必患癰疽，若遇變出土鬼，可言浮腫蠱脹等症，餘可類推。
卦內無財，飲食不納；
財主飲食，動化官鬼其病亦因飲酒而得。若遇空亡飲食不納，若不上卦，不思飲食。財臨身世或化財爻雖病重亦能食。
間中有鬼，胸隔不寬。
世應中間，即病人胸隔處也。官鬼臨之必然痞塞不通，金鬼胸肋骨痛，土鬼飽悶不寬，木鬼心癢嘈雜，水鬼痰飲填塞，火鬼多是心痛。若化財爻或財爻化鬼,
必是宿食未消，以致胸膈不利。
鬼絕逢生，病體安而複作；
鬼在死絕爻，其病必輕，遇日辰動爻生扶，謂絕處逢生，其病必既輕複重，將安複作也。若財生鬼，必因飲食加重，或因婦人重合故耳。
世衰入墓，神思困而不清。
世爻入墓，病必昏沉；旺相有氣無非懶於行動；衰則不言不語，是怕明喜暗，不思食，愛眠怕起，懶開目，更坐陰宮，必是陰症，用爻入墓亦然。世鬼入墓，鬼墓臨用，皆依此斷。
應鬼合身，纏染他人之症；
應臨官鬼刑克合世爻，而世爻在交重之位者，必因探訪親友病而纏染也。鬼爻屬土，是時疫。用爻臨應必病臥他家。
世官傷用，重發舊日之災。
大抵鬼爻持世，必然原有舊根；更傷用爻，必是舊病再發。否則必難脫體，須用保禳則吉。卦身持鬼亦是舊病。
用受金傷，肢體必然酸痛；主遭木克，皮骨定見傷殘。火為仇，則喘咳之災；水來害，則恍惚之症。
卦中無鬼，以刑衝克害用爻者斷。如金動來克，則木爻受傷，肢節酸痛；木動來克，
則土爻受制，皮肉傷損，餘可類推。
空及第三，此病須知腰軟；
第三爻無故自空，為腰軟；有故而空，或旺相而空，為腰痛；不空而遇動爻日辰官鬼克衝者，乃閃腰痛也，動空亦然。鬼在此爻主腰痛。
官傷上六，斯人當主頭疼。
上六大抵不惟鬼爻臨處受病，被傷之處亦有病痛。如克上六，當主頭痛；克間爻則胸隔不利，餘可類推。
財動卦中，不吐則瀉；
財在上卦動主吐；在下卦動主瀉；若逢合住，則欲吐不吐，欲瀉不瀉，如嘔逆惡心，裏急後重之例。
木興世上，非癢即疼。
寅卯二爻屬木，寅木主痛，卯木主癢，若在本宮內卦，又是氣不順也。
病體既明症候當決安危，再把爻神搜索，個中之玄妙，重加參考，方窮就裏之精微。先看子孫，最喜生扶拱合；
子孫能克制官殺，古人謂解神，又名福德，占病又為醫藥，卦中無此則鬼無制伏，主服藥不效，禱神不靈，所以先宜看此。要生旺有氣，不要休囚死絕，日辰動爻生扶則吉，衝壞則凶。
次觀主象怕逢克害刑衝。
主象即病人，如占夫以官為主，占妻以財為主之類。又自占以世為主，代占以應為主，亦是主象。刑衝克害，即病人受症候折磨，故怕見之，若得世爻生合旁爻扶持，必不至死。
世持鬼爻，病縱輕而難療；
占病怕鬼持世，必難脫體，大象縱輕亦不易愈。若用爻有氣，子孫當權，目下雖可醫愈，日後必不斷根也。
身臨福德，勢雖險而堪醫。
用爻為身，乃一卦之體，若得子孫臨之，決然無虞，縱然病勢凶險，自可有救，以藥治之必定痊愈。
用壯有扶，切恐太剛則折；
凡占皆喜旺相，惟占病則不喜，蓋人在病中必衰弱，縱或素日強健者，至此必瘦，何旺之有？故凡得時有氣，又遇動爻日辰生扶者，乃太剛則折之兆，至生旺日必凶，若動爻日辰刑克，則不嫌其旺相。
主空無救，須防中道而殂。
主象若空，占病大忌，必得動爻日辰衝克謂之有救，蓋衝空則實克空為用故也，否則必死。
祿系妻財，空則不思飲食；壽屬父母，動則反促天年。
占病以妻財為食祿，父母為壽命，卦中不可無。宜靜不宜動，若主象遇絕或化絕地，財遇之為祿絕，父母遇之為壽絕，大象若凶，此為死兆。卦若無財或落空亡，乃是不思飲食。父母爻動占病大忌，以其克制福神，官殺能肆其虐故也，主服藥不效，禱神不靈，故云反促天年。
主象伏藏，定主遷延乎日月；
用爻不上卦，其病必難安。蓋出現之爻日辰動爻能生合，若不上卦，雖有生扶著於何地？故其占如此，病亦是恍惚朦朧不爽快之症。
子孫空絕，必乏調理之肥甘。
子孫固為醫又為酒肉，若在空亡，或臨死絕，或不上卦，其病必乏肥甘調理亦纏綿難愈。若日辰應爻上帶子孫生合世爻用爻者，必有饋送禮物資養。
世上鬼臨，不可隨官入墓；
世持官鬼固非吉兆，若遇日辰帶墓爻謂隨官入墓，本命爻隨官入墓亦凶，若世爻用爻化入鬼墓及世爻命爻帶鬼動化入墓者，與用爻命爻世爻持鬼墓發動者，皆主大凶。
身臨福德，豈宜父動來傷？
占病以子孫為解神，身若臨之大吉之兆。如父母動來克傷，仍為不美。
鬼化長生，日下正當沉重；
鬼爻發動病勢必重，若鬼化入長生，乃一日重一日之象，直過帝旺日然後輕減，鬼在長生爻上發動亦然。若化衰，病一日輕一日，與福化長生皆吉。
用連鬼殺，目前必見傾危。
占病不宜用爻發動，動則病體不安，若又化出鬼爻，謂病人變鬼，卦中更無子孫日辰解救，必死無疑之斷。
福化忌爻，病勢增加於小愈；
子孫發動，制伏官鬼，其病必減，若遇化出忌爻反來傷克用神者，必因病勢少愈，不能謹慎，以致複加沉重。子孫化官爻亦然。
世撓兄弟，飲食減省於平時。
兄弟持世，飲食必減，其病亦是貪食而得，若不動又無氣，而卦中財福爻旺者則不然，乃是氣短力弱之症，不易痊可。
用絕逢生，危而有救；
大抵用爻不宜死絕之地，以其一克則倒故也。卦中動爻生助，謂絕處逢生，凶中回吉之象，病必將危有救。
主衰得助，重亦何妨。
用爻雖不宜太旺，亦不宜太弱，弱則病人體虛力怯，卒難痊可，若得日辰動爻生合扶助最吉，縱是十分重病，亦不至死。
鬼伏空亡，早備衣冠防不測；
官鬼一爻固是惡殺，然亦不可無。蓋凡得症因由証候虛實、疾病安危、鬼神情狀，皆決於此，若不上卦即當尋伏，庶可推測。若伏爻又空，其病必不能痊，縱有良醫，亦不能達其病源，縱有鬼神亦無叩告之門，天年命盡。若病輕不在此論。
日辰帶鬼，亟為祈禱保無虞。
不注
動化父來衝克，勞役堪憂；
卦中動爻化出文書衝克世爻，宜自在少勞碌，不然病即複來，反加沉重，若化財來衝克，須防食複，更加玄武宜防色複，若化子孫克衝，被藥誤矣，若化兄弟衝克，惱氣即複也。以上若日辰帶刑衝，不可依此斷。可言因此而後加沉重，蓋日辰是鬼在也。
日加福去生扶，藥醫則愈。
日辰臨子孫生扶用爻，必得藥力而安也。
身上飛伏雙官，膏盲之疾；
凡遇卦身持鬼，而本宮官鬼爻又伏世下，或世持官鬼而本宮官伏用爻之下，或自占遇世爻飛伏上下，皆值官鬼，總謂雙官夾身最為不利。若大象不死，亦是沉困之疾，考終之患也。
命入幽明兩墓，泉世之人。
以日時看身隨鬼入墓，命隨鬼入墓，世隨鬼入墓，有卦墓、鬼墓、世墓、主墓，凡遇動出卦中者，人皆見之，其墓為明；變入墓中者人所不見，其墓為幽，不拘幽明，皆非吉兆。大象不死，病亦危困。若大象既凶又逢墓動,或世爻主象俱入墓者，必死。得動爻日辰衝破墓爻，庶幾無事。
應合而變財傷，勿食饋來之物；
應爻動來生合世爻，當有問安之人，帶財福，必有饋送，兄弟清訪而已。若應雖生合而變出妻財反來刑世克世，或應爻生合世爻而刑克主象，倘有饋送，切宜戒食，否則反能傷害。若上尊長尤宜忌之，或加應值妻財為變爻衝克主象者亦然。
鬼動而逢日破，何妨見險之虞。
官爻發動，其禍成矣。若得日辰動爻衝之，謂衝散，主其病雖凶，必不至死，忌爻發動遇衝亦吉。若不遇衝而得日辰動爻，或合住，或制克，皆是見險無虞之象。
欲決病痊，當究福神之動靜；要知命盡，須詳鬼殺之旺衰。
此二句乃言大略，此處最宜活潑推斷。且如子孫得時旺相更動，就以本爻斷其愈；無氣發動以生旺日月斷；若得子孫安靜不得地賴有扶持為福者，當以扶持之爻斷；如卦中不賴子孫為福，而用所喜之爻相助，以成其吉者，即以所喜之爻斷；又如卦爻凶險，遇殺神忌爻動來傷克，得別爻衝散克制，或合住救得惡爻無事，即當以制伏惡殺之爻斷；若鬼爻忌爻雖動無氣亦無克制，而用爻旺相不受傷克者，又當以鬼爻墓絕者斷；若忌爻不動，用爻不傷，而但衰絕無氣者，當以用爻生旺之日斷死期，餘仿此。
12、醫藥病不求醫，全生者寡；藥不對症，枉死者多。欲擇善者而從之，須就蓍人而問也。應作醫人，空則閒亡而不遇；子為藥餌，伏則扦格以無功。
凡占病以子孫為醫藥，占醫藥以應爻為醫人，子孫為藥餌。如卜請醫，應空，醫人必
不來，發動生合世，醫必從命；動空化空，必然他出；克世衝世，皆主不來。無子孫服藥無效，空亦無功。
鬼動卦中，眼下速難取效；
占藥要鬼爻安靜無氣為吉，若遇發動其病正熾，雖有良醫妙藥卒難取效，休囚少可，旺則愈凶。待鬼爻墓絕，用藥方有功。或強服藥，病必加重。
空臨世上，心中強欲求醫。
世爻空亡，必不專心求醫，無故自空，決請不成，勉強為之藥亦不效。如占服藥而世空者，乃是藥不對症也。
官旺福衰，藥餌輕而病重；
占藥官爻無氣，子孫旺相，藥能勝病庶有效。若子孫休囚，官爻反旺者，乃是藥輕病重，雖或服之，必不能奏功也。
應衰世旺，病家富而醫貧。
世為病家，應為醫家，相合相生非親則友，相衝相克親不往來。若應旺世衰，病家貧乏醫必富，應衰世旺反此斷。
父母不宜持世，鬼殺豈可臨身？
卦身與世皆不宜臨官父二爻，若有所遇，藥便不中。父母持世，可許經醮保禳；鬼爻持世，可禱鬼神護佑，然後服藥方有驗。
官化官，病變不一；
醫藥卦中遇官化官，其病必有更變，或症候不一，或病勢不定，用藥亦不見效。
子化子，藥雜不精。
子孫乃占藥用神，只喜一位出現，有氣不空日辰動爻扶持，即上吉之兆；若卦中重疊太過，或子孫又化子孫，乃是醫不精，用藥雜而無功也。
福化忌爻，誤服殺身之惡劑；
世人皆疑，《海底眼》誤服藥之句，殊不知此說極有理，蓋有動則有變，變出父母回頭來克；變出財爻扶持官鬼；變出兄弟藥不精潔；變出官殺藥反助病。子變子乃用藥駁雜，不能見效。此所以不若安靜為妙，若變爻或傷世克用者，必致因藥傷命之禍。
應臨官鬼，防投增病之藥湯。
應臨官必非良醫，更來刑克身世主象，須防誤藥損人。或化忌爻，或化官鬼，皆不宜此人之藥。
鬼帶日辰，定非久病；
鬼帶日辰動出卦中者，必是日下暴得之病；若日辰雖是官鬼不現卦中，則不然，可言其病眼下正熾，必須過此方可用藥。
應臨月建，必是官醫。
應持父母，必是僧道家或兼藝術；應持兄弟，乃是庸醫或先求藥價；持財爻，富貴醫人或女醫；應臨子孫，專門醫士或僧道；應持太歲，必是世醫；持日辰而太歲刑克者，初學醫；持月建是官醫，更臨子孫，用藥神效，醫人老少，以生旺墓絕推之。
世下伏官子動，則藥雖妙而病根常在；
大抵動爻日辰能生克得飛爻，不能生克得伏神，蓋伏神隱伏之義，占病遇鬼伏世下，其病必不能斷根。雖有子孫發動，但能取效目前，過後伏鬼旺相月日，其病必再發。
衰中坐鬼身臨，則病雖輕而藥力難扶。
卦身臨鬼，病不脫體，衰弱無氣，纏綿難愈淹滯之象。世旺相出現久，臥床禱雖有良醫亦無效。世持及主象身臨持官墓者，皆然。
父若伏藏，名雖醫而未諳脈理；
卦有父母子孫，不能專權固非吉卦，然卦中又不可無，宜靜不宜動。何也？蓋人氣脈皆屬父母，故占醫若無此爻，必是草澤醫人，雖能用藥，脈理未明，必以意度者。
鬼不出現，藥縱用而莫識病源。
官鬼固是凶殺，然亦不可無，出現在卦，則子孫克制日辰刑制，用藥有效；若不上卦，其病隱伏，根因不知，症候莫絕，率意用藥亦難取效。
主絕受傷，虛醫難救；
主象在休囚死墓絕之地，而被日辰動爻乘旺刑克者，其病必死，雖有良醫亦無效，主象變死墓空絕者，亦然。
父興得地，扁鵲無功。
父母發動，子孫受制，藥必不效。若得子孫有氣，日辰動爻衝合父母救得子孫，有用庶幾可活，然亦必須多服為妙，父化子孫，亦是醫人太慢。
察官爻而用藥，火土寒涼；
火土官爻，其病必熱，宜寒涼藥攻之；金水官爻，其病多寒，必溫熱之劑治之，然火必寒，土必涼，水必熱，金必溫劑可也。又如火鬼在生旺之地，又遇生扶者，必用大寒之藥攻之，休囚死絕則用涼藥；水鬼在生旺之地，又遇合助者，須用大熱之藥，休囚死絕則用溫劑攻之。如火鬼在陰宮陰爻，乃是陰虛火動之症，可用滋陰降火之藥；水鬼在陽宮內卦，乃是血氣虛損之症，可用補中益氣之藥，宜通變，餘仿此。
驗福德以迎醫，醜寅東北。
凡占服藥，看子孫在何爻，便知何處醫人可治。如在子爻，宜北方醫人；丑爻，東北方醫人類。又如寅爻子孫五行屬木，其醫是木旁草頭姓名，或是虎命者，雖非東北皆能醫，餘仿此。
水帶財興，大忌魚鮮生冷；
財為飲食，資以養生，然動則生助鬼爻反為所害。若更屬水，必忌魚鮮生冷，藥始見功。如值木爻忌動風之物，值火爻忌炙煿熱物，值金爻忌堅硬鹽物，值土爻忌油膩滑物。財如不動不可妄言。又忌鬼爻生肖物，如醜忌牛，酉忌雞類，餘仿此。
木加龍助，偏宜舒暢情懷。
青龍為喜悅之神，更臨木爻生合世爻主象，病人必拋卻家事，寬放情懷，然後服藥有效。
財合用神居外動，吐之則痊；
財在外動主吐，若得生合世爻用爻以藥吐之則愈；如在內卦疏利為妙。若財爻動來刑克世與主象在外，則主服藥不納；在內則主藥後發瀉也。
子逢火德寓離宮，灸之則愈。
子孫屬火又在離宮，宜用熱藥療之，若在他宮又居外卦，必用艾灸則愈。如在內卦或雖在外而系本宮者，皆依此斷。
坎卦子孫，必須發汗；木爻官鬼，先要疏風。
子孫在坎卦發動，不拘五行皆宜表汗；官鬼屬木，須散風邪，用藥有效。舉其一端，五行八卦皆仿此推之。
用旺有扶，勿再補；
用爻休囚墓絕，必是補藥方效；若得時旺相，又有生扶合助，須克伐之藥治之，若又補則反害。
鬼衰屬水，莫行針。
子孫屬金，利用刀針；鬼爻屬水而用刀針，則金能生水，反助其勢，病必增重。土鬼忌用熱藥，木鬼忌用寒藥。火鬼忌用風藥，金鬼忌用丸藥。
福鬼俱空，當不治而自愈；子官皆動，宜內補而外修。
占病，子官二爻俱空，乃吉兆，或俱衰靜無衝無並者，其病自愈，不用服藥。若二爻俱動，非藥不對病，乃是神祟間隔故無功，必須服湯藥與祈禱得痊，俗謂外修內補也。
卦動兩孫，用藥須當間服；
卦有二爻子孫發動用藥不必速服，以其分權故也。須多服見效，或用兩般湯藥相間服之則效。如占瘡疽腫毒可言內用托裏，外用敷貼。
鬼傷二間，立方須用寬胸。
官鬼動來衝克間爻，必然胸隔不利，須用寬中湯藥，鬼在二間爻動亦然。間爻逢兄弟發動，則是氣不順也，藥宜調氣。
父合變孫，莫若閉門修養；
卦中福爻空亡，官爻衰靜。若有父母動來生合世身主象者，不須服藥。更化子孫，不若拋棄家事靜養深山，或入寺觀閉門修養，勿藥自安。
五興化福，可用路遇醫人。
子孫出現逢空，而五爻變出子孫卻不空者，不須選求名醫服藥，不如過路草醫反能治之。若子孫不出現，六爻不化出，而日辰帶子孫生合者，不意中自有醫來治也。
世應比和無福德，須用更醫；
世應比和，卦無福德，此藥無損無益，服與不服只是一般，須是更換醫人，別求治療，方可得痊。
財官發動子孫空，徒勞服藥。
財官俱動，其勢已凶，子孫又空，服之無益，縱有良醫，必無功效，不如不服之為愈。
13、鬼神存賦不注徼福鬼神，乃當今之所尚；禱爾上下，在古昔而皆然。不質正於易爻，亦虛行乎祀典，先看卦內官爻，便知鬼神情狀。
旺神衰鬼，方隅乾巽堪推；陰女陽男，老幼旺衰可決。若在乾宮，必許天燈斗願；如居兌卦。定然口願傷神。坎是北朝，艮則城隍宅土；
離為南殿，坤則土地墳陵。震恐樹神，或杖傷之男鬼；巽必縊死，或癲僕之陰人。八宮仔細推詳，諸鬼自然顯應。更值勾陳，必有土神見礙；如臨朱雀，定然咒詛相侵。白虎血亡。玄武則死於不明之鬼；青龍善願，螣蛇則犯乎施相之神。
金乃傷司，火定灶神香願；木為枷鎖，水為河伯江神。若見土爻，當分廠類。鬼墓乃伏尸為禍；財庫則藏神不安。修造動土，必然殺遇勾陳；
口舌起因，乃是土逢朱雀。或犯井神，水在初爻遇鬼；或干司命，火臨二位逢官。若在門頭，須犯家堂部屬；如臨道上，當求五路神祗。
四遇世衝鬼，必出門撞見；六逢月合神，須遠地相干。鬼克身，冤家債主；身克鬼，妻妾陰人。我去生他，卑幼兒童僧道；他來生我，祖宗尊長爹娘。若無生合克刑，必是弟兄朋友。
刑不善終；
絕刑無嗣。如臨日月，定然新死亡靈；自入墓刑，決是獄中囚犯。旁爻財合，必月下之情人；應位弟生，乃社中之好友。化出鬼爻臨玄武，則穿窬之鬼；
變成父母遇螣蛇，則厭魅之精。太歲鬼臨，乃祖傳之舊例；日辰官並，是口許之初心。持世則未酬舊願，伏為有口無心；變財乃不了心齋，空則有頭無尾。
鬼在宅中，住居不穩；官臨應上，朝向不通。兌卦金龍幹佛像；坎宮木動犯劃舟。水土交加，在乾宮則三官大帝；火金互動，於兌卦為五道傷官。
三空無香火之堂；怪動有不祥之禍。龍遇文書，獨發經文可斷；蛇逢官鬼，屬陰夢寐當推。動入空中值鬼，恐失孝思之禮；靜居宅上臨木，家停暴露之棺。
14、種作農為國本，食乃民天。五穀不同，孰識異宜？而播種一年所系，全憑卦象以推詳。旺相妻財，豐登可卜，妻財乃占農之本，不拘種水旱物，先看主爻現與不現，有傷無傷，便知凶吉。若得出現旺相，有生無損，主其年必成熟，然此一爻雖不可無，亦不宜動，動則官鬼有氣，終有損耗。若得變出福爻，則吉。
空亡福德，損耗難憑。
子孫為福德，占田之輔爻，最喜生旺發動為吉。若遇空亡則財無生氣，官鬼當權定多損耗。財爻縱旺，亦不能全收，若得官爻亦不上卦或落空亡，庶幾小吉。如福德空而財爻衰弱，受傷虛度一年，徒勞工本，決無成望。旺空動空，主半收半熟。
父母交重，耘耔徒知費力。
父母為辛勤勞苦之神，動則必主費力多用，耘耔大要衰弱臨持身世若旺動，財雖有氣亦減分數，蓋子孫被其傷克故也。若在空避之地為吉。
兄爻發動，年時莫望全收。
兄弟劫財，占種為忌爻，大怕發動，縱得福與財旺，亦非全熟年時，若臨世，主治田之人種作不精，不然欠工本。
鬼在旺鄉，遇水神而禾苗淹腐；
鬼爻發動，所種之初必有損害。若臨水爻其田必被水淹，衝克身世，蓋必為淹腐也。
更逢月建日辰動爻生扶，當有洪水橫流之患，化出福爻生合鬼，必後重生長。化出火來刑克，恐澇後又遭大旱，若有救，雨雖多無事。
官居生地，加火殺而稼穡焦枯。
鬼在生旺之地，而臨火爻動者，必主缺水，衝克刑克恐有焦禾稼之禍。有制伏雖旱不妨，變出水爻刑克身世，旱後必有苦雨淹沒。
土忌克身，水旱不調之歲；
土鬼發動，必主水旱不調，克世必有傷損。化火，缺水時多，滋潤時少；化水，淹沒時多，乾旱時少，蓋土能瀉火之氣，制水之勢故也。又主里社興災，須祈禱則吉，否則田地荒蕪欠熟。
金嫌傷世，螟蝗交括之年。
金鬼發動克世有蟲，傷應臨及六爻或五類中化出者，是蝗蟲。不傷身世財又旺不動，乃經過此地不為害也。
木則風摧，靜須穀秕，生扶合世，方許無虞。
木爻發動傷克世身，所種物必遭惡風摧挫。若化水爻或水化木爻，或與木爻同發，當有風潮顛沒之患。木鬼不動亦主虛秕，蓋木爻五穀主星，更若福盡財衰，必主苗而不秀，或秀而不實，財福動空化空，俱是虛秕，空好看之象。火持鬼爻與土金鬼爻安靜被動爻日辰傷克衝並，皆有虛損，如棉花暗蛀，菽豆延口，荸薺腐爛類。
二爻坐鬼，必難東作於三春；五位連官，定阻西成於八月。
以二爻為種作始事，五爻為收成之事。第二爻為內卦之主，第五爻為外卦之主，畫卦自下而上，種作自春而秋收也。以爻象言之，初爻為種子，二爻為秧苗，三爻為人力，四爻為耕牛，五爻為成熟之日，六爻為百事之天時也。凡遇鬼在初爻，種子不對或多敗壞；鬼在二爻，難以耕種或因阻節失時，秧苗有損；鬼在三爻，農力不到欠工；鬼在四爻，牛必有病，難以耕戽；鬼在五爻，收成有阻；鬼在六爻，收時天氣不順。內卦無官方大吉，二爻五爻若被日辰刑傷衝克，其種作收成之時必有阻節失宜。更看何爻傷克，便知何事阻之，如兄弟為口舌，官鬼為官訟類。且如四月丙戍日卜禾，得大過之困卦，酉官動變午火，旱之兆也，日辰帶財克制二爻，後將插盯，果為陰人少財而去，逾三四日而天則亢旱難用矣，此上海孫西疇所卜，依此斷之萬無一失。
初旺則種子有餘，
初爻旺相種子有餘，衰則不多，空則欠少。占種旱物二爻空者，主重種；動空化空者，出後有損。三爻旺相，人齊力到；休囚空絕，芟鋤欠工。以上俱要生扶，皆嫌傷克。若卦有子孫而初爻空者，種必不出非無也，二爻空，秧必缺少。
四空則耕牛未辦。
四爻旺相牛必強壯，衰則不濟，空則未有。兄化鬼，鬼化兄，與人合牛；空動化出子孫或化丑爻而與應爻作合，多是租佃他人之牛也，五爻空亡，收成多阻，更遇財福死絕兄鬼旺動者，大凶之兆，所望一空，必無收獲。六爻空亡，必有驚怪非常之變，蓋天無空脫之理故也。餘以應爻同看，極有准。
應爻生合世，天心符合人心。
當以應為天，以世為地，應爻生合世爻，治田遇好天，衝克世爻，則凡有所作為非風
即雨。如丙子日予卜棉花，得無妄之訟卦，應爻衝克世爻，自始至終，凡遇耘耕收獲，輒遇雨，未當得快作幾日也
卦象迭財爻，多壅爭如少壅。
卦中財爻重疊太過，不宜多加堊壅。財爻無壞不空，卦中兄弟不動，而遇子孫發動者，多壅多收，少壅少收，無壅無收也。
日帶父爻，一倍工夫一倍熟；
父母若臨日辰或坐世上，必主辛勤勞苦，若非勤作，決主少收，蓋一倍工夫耘耔，則有一倍熟也。子旺動父死絕，則不費工夫而自熟。
財臨帝旺，及時耕種及時收。
凡遇財在胎、養、長生爻上，不宜種作太早，早則不利，蓋胎、養、長生一日有氣一日。雖遲不妨。帝旺雖有氣，過此則一日衰一日，故宜早種，在帝旺衰爻上不宜種遲。
要知終始吉凶，但看動爻變化；
動爻變財福吉，變兄鬼凶。兄化兄偷盜損折；鬼化鬼蟲害殘傷。父化兄鬼，辛勤不熟；父化財福，辛勤有收。財化兄，子化官，始則暢茂，終則空虛；兄化財，官化子，先遭傷損，後必稱意。五爻財旺化兄爻，年穀豐登而價賤。
欲識栽培可否，須詳子位持臨。
凡占種植何物，以子孫推之。如臨金水，宜種水物，臨火土，宜種旱物，臨木爻，水旱皆宜。子孫能生財克官，故不看財。若不上卦，方以財論。
世值三刑，農須帶疾；
世為治田之人，被日辰動爻刑衝克害者，最為不利。如財爻傷克，必有陰人財物事。福爻傷克，必有小口六畜僧道事，故有妨農事。兄弟為口舌爭鬥，父母為尊長、文書、屋宅事情，官鬼為病訟火盜類。若帶白虎三刑，農夫必然帶疾，世持官爻亦有疾，否則必有職役在身。加朱雀恐是官訟。世持父母，慣知農業。持兄弟必欠工本或種作不精。持財福或得財生福合，皆大吉，自空化空，農夫有大難，不然其田必種不成，種亦必不利也。
爻逢兩鬼，地必同耕。
凡卜種作，卦有兩鬼出現，其田必與人合種。世爻空動而鬼臨應上動來作合，必有人包種此田，日辰帶鬼爻合住亦然。世爻空亡而被兄弟衝並，皆是包攬與人種也。
父在外爻水輔，地雖高而潮濕；父居內卦日生，田固小而膏腴。
父母為田段，在外卦其田必高，在內卦其田必低。生旺田肥，墓絕田瘦。臨木田形必長，臨土田形必短。臨火是乾旱地，水是潮濕地，金是白沙地。日辰衝克人不顧戀，日辰生合必是好田，大家要種。依此斷之，萬無一失。
父化父，一丘兩段；
父動化父，必是一丘兩段之田，卦有兩父亦然，或是種作兩處。卦身出現重迭，必然兩處耕種。
衝並衝，七坎八坑。
日辰動爻克衝父母，其田必不平坦。非七高八低，則主人不照雇，田不值錢，或六畜損傷，或行人踐踏類。
陽象陽爻此地必然官科則；
父母在陽宮陽爻是官田；在陰宮陰爻是民田。若陽宮陰爻，原官田今改民田。陰宮陽爻，原民田今改官田科則也。
或空或動，其田還恐屬他人。
父母空亡，田種不成，否則必非己產。臨世發動，其田必有更變，化入空亡或空合應爻，當賣與人，世臨勾陳動，亦主田有更變。
此一節百發百中，無不應驗。如乙亥日卜種水田，得既濟之屯卦，父母空亡果種不成。
又如卜種麰麥，得姤之乾卦，世上父動化空，至正月果被原主回贖。又如辛亥日卜觀之訟，世上父母動化出午火生合應爻，又遇官鬼旺動，遂與鄰人構訟，其田果應賣與他人。又如癸巳日卜頤之噬嗑，世臨勾陳土財發動，其田果因田主自種而不得成也。
坐落胎養，開闢未久；
父母安靜，若遇卦中胎養爻動來衝起者，乃是新闢之田，父在胎養動亦然，否則必是新置者，若父持太歲月建，乃是祖遺產業，卦無父母從世化出，自己置買。若財化出，妻家妝奩，從兄化出，合戶之田，從鬼化出，官家田地，不然乃官科則也。應爻化出，必是他人之田。
變成福德，溝洫分明。
父母動化出子孫，必然溝洫分明，其地亦善。化財亦吉，其田必得高價，化兄田不值錢，或未分析或與他家之田合段，若系卦身，則是與人合種也，化官其田不美，分五行取之，如化金鬼，必多瓦礫，化木鬼必是雜草，化水鬼溝道不明，水難洩瀉，化火鬼必有尸骸燒化，或蕩田，或廢宅，化土鬼必有伏尸古墓，或溝勝畦圻莫辨，或浮土難為耕種，或有六畜踐踏，或官吏人田，否則不然也。化官空亡不妨。
若是坎宮，必近江湖之側；
父在乾宮，其田必高；縱在內卦，亦非窪下低田。父在坎宮，田必傍江河；父在離宮，
田邊窯冶；父在艮宮，田在山林左右；父在震巽宮，田邊必有樹木；父在坤宮，田在郊外田心之田也；父在兌宮，田邊有官溝，或傍池沼，或以八方定其種所。
若伏兄弟，乃租鄰里之田。
此條為租種而言，若父母出現，看父爻本宮所伏之神，則知何人家之田，如官伏父下，為職役人家田之類。卦無父母，須看伏在何爻之下，則可知矣，如伏兄下，為鄰里人家之田類。若無父而動爻有化出者，即是其人之田也，如財爻化出婦人之田，餘仿此。
15、蠶桑
既言種植，合論蠶桑。採飼辛勤�

蠶桑一占，諸家皆忌坎宮之卦，意以坎象屬水故也。殊不知育蠶惟以春季，何忌之有？凡占蠶當以財福為主，不須以卦宮論。
初論火爻，得地則蠶苗必利；
凡占蠶必看火爻者，蠶為蜀女所化故也。昔蜀人殺馬曝皮於庭，忽見其女飛去挂於桑上，遂化為蠶，食葉作繭，後人取其繭為絲，遂傳其種，塑女像以祀之，名馬頭娘即是蠶也。故諸家皆取巳午爻為蠶。命卦無火爻蠶必不旺；出現發動，乃為吉兆。更臨財福或持身世大吉之兆也。
坎尋水位，當權則寒濕多災。
大抵蠶性喜干惡濕，喜熱惡寒，自蟻至繭皆然。故育之者則有火倉之制，推卜易書不離此義。所以占蠶遇水爻當權發動，必有寒濕之病，其蠶必難旺盛，若或空亡死絕皆凶，可依此斷。
福德要興，更喜日辰扶助；
子孫為蠶，命卦中用神也。有氣發動，蠶必興旺，更得日辰動爻生扶合助，大吉之兆，雖有鬼爻亦不妨害。古人云：有神制殺，雖動無妨，惟怕父母及日辰刑傷，蠶必有損。又子孫宜臨火土二爻，木爻次之，大忌金水爻。
妻財怕絕，尤嫌動象刑衝。
占蠶以財為絲綿桑葉，凡遇休囚死絕或日辰動爻刑衝克害，利必微薄。更若子孫衰空不動，必無好繭亦無好絲，又主葉缺；須得生旺有氣，不受傷克大吉。
兄弟扶身，葉費而絲還微薄；
兄弟發動，必主多費桑葉，又主其年葉貴。克世傷世，必然缺飼異日作繭必薄，絲綿必少。最不宜持世發動，縱財爻旺相，亦不稱心。
父母持世，心勞而蠶必難為。
父母傷子，蠶必難為，不易養育，須看五行，則知有何傷損，當依官鬼同斷。若臨身世，難或安靜，亦非佳兆。然父母又勞勤之神，衰靜空亡制伏，庶幾蠶苗不勞自旺，否則必費收拾，倍加勤勞，然後可望三分，雖日月不宜值之。
五行如遇官爻，必遭傷損；
官鬼發動屬金，蠶必多食桑葉，或有霧露衝絕，以致蠶多殭死；屬木桑葉必費，或門窗不謹，蠶冒風寒，以致落簇變蛹之類。屬水須防鼠耗，或食濕葉以致蠶瀉，或火倉不熱，以致寒濕相承蠶苗遲長；屬火克世須防火災。不然則是火倉太熱不通風氣，或曬照閃爍以致蠶眠遲起慢頭黃難脫之病；屬土及鬼寒暖失宜，飼葉不勻眠起不齊，或分抬遲緩以致蠶沙發熱蒸傷；若鬼臨太歲當有常例未還，日辰帶鬼衝克世爻，或日辰值鬼發動，或太歲動變鬼爻，或世持官鬼，皆有願心祈之則吉。
一卦皆無鬼殺，方始亨佳。
占蠶以初爻為蠶種，臨財福蠶種必好，蟻出必齊；臨死絕必不齊；臨父母一半出；臨鬼死絕處，已變亦不能出。二爻臨鬼下，蟻必難長盛，雖已黑其頭亦有損害；臨父母亦然，若動而化出，則頭眠起後有損，三爻臨鬼，停眠時有損。若三爻得吉神生扶，二爻遇凶殺克制者，始雖不旺，後日則盛。四爻臨鬼，蠶女人眠必多損失；無故自空，前功俱廢；臨財化空，食加而葉缺。五爻臨鬼上，箔有損；鬼帶水爻簇污；鬼帶木爻必多游走；鬼帶土爻必多腐爛；鬼帶金爻白殭死；鬼帶火爻繭必輕薄。六爻臨鬼，絲必難織蛾必難出。以上六爻須當互看，大抵皆怕空絕，皆要財福，皆忌官父持克。
日主衝身，切忌穢人入室；
世身遇日辰相衝，或應爻動克，須防穢污人帶魔入室，觸犯蠶花，以致變壞；世帶水土動衝子孫，乃蠶婦自身不潔，非他觸也。
世爻合應，必然污婦臨蠶。
世爻為養蠶婦，墓庫老年婦，胎養長生少年女子，臨太歲財爻，必是慣家；臨子孫必然精制。臨兄老年懶飼；臨父母雖多辛勤，然恐多傷蠶苗；臨官鬼蠶姑必有病；世爻無故自空，或化死墓絕空，蠶姑當有大難，不然必懶於抬飼；若帶自刑身亦病；臨胎化胎，必有孕。日辰相衝，將及分娩。若與鬼爻應爻及日辰作合者，蠶婦必與外人有情，遇有衝克其事已露；世在陽宮又臨陽爻，是蠶主淫亂非蠶婦也。
子受暗衝，每遇分抬須仔細；
子孫為蠶身，出現不動而被動爻日辰暗衝者，主分抬時不加仔細，蠶多傷損，蓋衝福之爻不遇父母官鬼非吉神故也。動而逢衝，蠶多游走，無衝然後為吉。
財逢傷克，凡占物價必騰增。
凡占葉價貴賤，但看財爻，若遇動爻日辰相克，去後必然葉貴，或財空亡，或衰無氣，或化入死墓空絕，皆主葉貴；若財爻旺相兄弟不動，則葉必賤。凡遇兄弟發動，葉必不敷。
兄弟值空亡，絲番白雪；
凡遇財福旺相，豐稔可推，然有兄弟父母官鬼，亦難許為吉兆。必得三者死絕空伏不動，方成大吉之象，則蠶無所傷，利有所望，而絲亦好也。
卦身臨巳午，繭積黃金。
巳午臨身，蠶命得地，更會財福大吉之卦，世爻臨之亦好。
父動化財，不在許多勤苦；
父動克子，本非吉兆，若化財爻，則主辛勤終有成望，化子亦吉；父化父，廣養薄收；父化官，徒自辛勤必多傷損；父化兄，兄化父，鬼化父，財化兄，日後必賤；財化鬼，子化官，先吉後凶，如蠶雖旺入箔則多變爛類；兄化兄則主折本。
官興變福，亦遭幾度虛驚。
官鬼發動，必有損耗，若化子孫庶幾無事，亦有虛驚。鬼化財雖損有收，父化財亦然；兄化財多費桑葉則有利；子化子蠶不旺；財化財絲必薄；子化財，財化子，則稱心也。大抵子孫太過，財爻無氣，多養少收；子孫旺相財爻太多，多收少價；子孫死絕財爻太旺，葉多蠶少；財爻死絕子孫太旺，蠶多葉少；若官父兄太過反不為凶。
水出乾宮，若養夏蠶偏吉利；
乾兌宮卦子孫屬水，其性皆逆，春蠶必難興旺，故利夏蠶。蓋春與夏不同，春蠶怕冷大忌水爻，夏蠶要涼不忌水爻，春蠶若冷多病難養，夏蠶若涼少病易旺，所以夏蠶宜子孫屬水。
母居刑地，如言蠶室定崩摧。
蠶房以父母論，生旺有氣修治整齊，死絕刑害、崩損破敗。帶水自刑蠶室必漏，水化父，父化水，皆作前斷。看臨何爻便知何時有雨，如在初爻生蟻時，多被陰雨傷蠶，餘仿此。
蠶繭獻功三合，會財福而旺相；卦宮定位六爻，隨動靜以推詳。
卦有三合，最怕會成父、兄、官局大力不利，蓋會起之爻，不論四時皆為有氣，以彼有二爻扶持故也。旺相遇之其勢愈甚，故占蠶得三合財福二局大吉之兆。更若凶殺有制，可作十分吉斷。
16、六畜
道形萬物，理總歸於一心；易盡三才，占豐遺乎六畜？惟能精以察之，自得明而著矣。
凡占六畜，專以財福為主，不可依諸家以分宮本命斷推，蓋本命分宮，古人為家宅內看吉凶，故立此例。今人不究其理，雖止占一物，亦以分宮斷之，則失其旨，學者詳之。
命在福神，若遇興隆須長養；
禽蟲六畜之命皆屬子孫，旺相有氣不空，必然長養易大；休囚墓絕決然不濟。若不上卦或落空亡，未買勿置，已蓄勿蓄。
利歸財位，如逢囚死定輕微。
大抵此占惟牛馬為力，其他為利，然力與利同歸財爻，最怕休囚死絕去後財利必薄，雖力氣亦不多，旺相不空方為大吉。
二者不可相無，一般皆宜出現。
無福則難養，無財則利少。財福不空俱出現，禽蟲六畜總相宜。
財旺福衰，雖瘦弱而善走；財空福動，縱遲鈍而可觀。
凡占牛馬，子孫爻旺相主肥，休囚主瘦，動則強健輕跳，必有可觀。財爻旺相，則主有力，又主善走，後亦有益；休囚則無力而不善走，亦不濟。財若空亡，愈見遲鈍不濟。
財若空亡，雖利暫時無遠力；
財爻發動，亦是善走之象，但不宜化入空亡，則主有頭無尾，先勤後惰，必無久遠之力。若財爻旺空動空，又是用不兩全之象，非無長力，如牛則善車戽，不善犁耙，馬善疾行，不善緩行類。
福臨刑害，若非齾鼻定凋肥。
子孫爻帶自刑或化敗病等爻，其畜主有破相，如凋齾穿蹄，破脊單照類。
相合相生必主調良且善；相衝相克，定然頑劣不馴。
子孫生合世爻，六畜馴善於我有益；若來刑衝克害，必主性劣不馴。如牛則縮車縮犁，馬則前失後失類。
要知蹄足身形，須看臨持八卦；欲別青黃白黑，須參生克六神。
乾為頭，坎為耳，震為前足，艮為後足，巽為腰，離為目，坤為腹，兌為口。青龍色青，白虎色白，朱雀赤，玄武黑，勾陳螣蛇色黃。凡占以子孫所臨為本身顏色，以他動來生克者，斷別處有異色。如子孫臨玄武在乾宮，而被坤宮動克之，乃是黑身黃足；若被艮宮白虎動克，可言黃身白足，他仿此。凡克處多於生處，衰處少於旺處，自宜通變。
陰陽有雌雄牝牡之分，
鳥曰雌雄，獸曰牝牡，以子孫屬陰屬陽。如陽爻子孫，占牛為牡牛，占馬為牡馬，騾叫牡騾類。
胎養為駒犢羔雛之類。
馬子曰駒，牛子曰犢，羊子曰羔，雞鴨子曰雛。凡遇子孫在胎養爻上，必是此類。若以口齒，長生是三齒，冠帶四齒，帝旺是斬齊口，墓庫則老矣。
身生子胎，必是受胎之六畜；
如占牛子孫在胎爻上，必童牛自生；子孫在胎爻上，則是牛有胎，原非童牛也；化出胎爻或子孫衝胎，動於卦中者亦然；子化子，則是子母牛也。
福臨鬼墓，須知有病於一身。
福臨鬼墓，畜必有病。如臨病爻或被鬼爻衝克，皆主有病也。
父動有傷，子絕則徒勞碌；
父母發動，必傷用神，必有損失。更遇子孫墓絕無氣，必主死亡，雖能牧養，亦徒勞碌。得子孫在空避之地,方為吉。
兄興不長，財空則反生扶。
兄弟發動，六畜不長。若得財值空爻，不受傷克，則反生扶子孫，其畜必然易養，利亦不失。
世若空傷，到底終須失望；
世爻無故自空，必不稱意，大象若凶，則有大難。
鬼如發動，從來弗克如心。
鬼爻發動，占畜大忌，或六畜自有疾病，或因事而起禍端，日後必不如願，詳具於下。
逢金生旺，當慮嚙人；值土交重，須憂病染。
金鬼發動，有蹼脾之患，若克世爻必難觸犯，亦且傷人；木鬼發動，主有草結之病，若在外卦，毛色不善，更加螣蛇，必有惡毛旋螺，有礙相法；水鬼發動，主有寒病，如激心黃瀉薄糞之類；火鬼發動，必主畏熱，或有熱結病類；土鬼發動，須防瘟病類。或曰鬼在初爻足有病；在二爻臀髀有病；三爻腰股有病；四爻前脾背脊有病；五爻頭項峰領有病；六爻頭上有病。若在震坎二宮，上橋下水，皆宜仔細。
官加蛇雀，必因成訟成驚；
日帶螣蛇發動，異日此畜必有怪異驚駭，若臨朱雀，必因此致口舌爭訟，臨玄武防偷盜，臨白虎防跌撲，如七月乙巳日，因雞瘟卜得噬嗑之頤卦，日辰並起子孫，果應不死，後因夜啼而妻病作。予初不知，及後八月收養蜜蜂，壬寅日卜得屯之坤卦，兄鬼發動，卦無財凶不必言，未半日，群蜂滿身攢聚，驚惶無措，因驗之。乃知前者螣蛇鬼動，而雞夜鳴，今亦螣蛇鬼動，而致此異也。況孟月四爻，仲月五爻，正臨怪爻發動，所以然也。自後屢驗皆應，始知螣蛇真怪異之神也。
福變兄財，可驗食粗食細。
子孫化出兄弟，主口嬌食細；化出財爻，主食粗口雜。
財連兄弟，乃芻豢之失時；
子化兄，是口嬌不食；財化兄乃人之豢養失時，以致飢餓，非不食也。
子化父母，必勞心之太過。
子孫發動，其畜必良。若化父回頭來克，又是人不愛惜，過勞力以致其傷。
福連官鬼，須防竊取之人；鬼化子孫，恐是盜來之畜。
子孫化鬼，畜其日後必被人盜去，否則必主病死；若官化子，則主其畜是人盜來者。生世合世必有利益；衝世克世必受其累。然必卦中原無子孫方可斷。
官兄交變，難逃口舌之相侵；
卦中兄動變鬼鬼變兄，或二爻俱動，必因此畜而有是非口舌。若文書亦動，必然成訟，世爻入墓，恐有牢獄拘禁之禍。
日月並刑，豈免死亡於不測。
月建日辰動爻帶殺俱來，刑克子孫而無救者，必死，要知何故而死，以刑克子孫者斷。
如金為蹼脾死，木為草膨死，水為寒凍死，土為瘟病死。如鵝鴨等則醜為牛踏，寅為鷹搏，申為狐竊，戌為犬咬死類。若被世爻刑克，則是人自傷之死也。
若占置買，亦宜福動生身；
凡占置買六畜，子孫發動，出產必多，要來生合世爻，必然好買易成；與世衝克，定難置買。應爻空亡，則無主人。應爻生合世爻而子孫或空或伏者，牙人與我最相契，而無畜可買也。兄鬼發動不惟買之不利，且有禍患不宜買之。
若問利時，最怕妻興化絕。
財爻出現，不空有氣，持世生合，世不受傷克不變兄鬼，即為有利；若不出現，或落空亡，或化死墓絕空，或被兄克弟劫，皆主不利。
或賭或鬥，皆宜世旺財興；
北人好鬥鵪鶉、雞、羊，南人好鬥促織、黃頭鳥。凡占此要世爻有氣克應，子孫發動，即是我勝，世雖不克、得月建日辰動爻，刑克應爻亦勝；若世被應克，子孫空伏，官鬼發動，日月動爻反來刑克，是他勝；最怕父母帶殺旺動，則禽蟲有鬥死之患。財爻持世生合皆吉。兄鬼持世是我輸。世應比和，六爻安靜，子孫空伏，賭鬥不成。世應俱空，亦賭不成。
或獵或漁，總怕應空福絕。
凡占漁獵，要應生世，世克應，子孫生財，便主有得；若應爻空亡，子孫受克，或臨死絕，必然空出空回，無所獲也。鬼爻旺動克世，須防猛獸害人。兄弟發動，雖有不多。得子孫動臨身世則吉。
乳抱者宜胎福生旺而無傷；
凡占畜養、母豬、羊及抱雞鴨鵝卵類，要胎福二爻生旺不受刑克，便無損失；若自空或帶鬼必難生育；化空絕化鬼，則主後有損；旺空一半無事；福旺財空，雛出好而利輕。
醫治者要父官衰絕而有制。
六畜有病占醫治療，要子孫旺相，有氣不落空亡，不遭刑克而父母官鬼休囚墓絕，或雖動而有制，不死。若子孫無故自空。或化死墓空絕，或化官鬼，或父母帶殺乘旺動克，皆不能救，雖用醫治亦必死。應爻空亡及被世克者，醫必不來。
17、求名書讀五車，固欲致身於廊廟；胸藏萬卷，肯甘遁跡於丘園。要相國家當詳易卦，父爻旺相，文成擲地金聲；鬼位興隆，家報泥金喜捷。
凡占功名，以父為文章，鬼為官職，二者一卦之主，缺一則不成。若父爻旺相，文章必佳；官鬼得地，功名有望。古人及第，以泥金灼字附家書以報，謂之喜信，故借引之，非以鬼為音信也。讀是篇者，勿以辭害義可也。
財若交重，休望青錢中選；福如發動，難期金榜題名。
財福二爻，凡占皆喜見之，惟卜功名反為惡殺，蓋財能克父，子能克鬼故也，但宜休囚安靜則吉，當權發動決無成望。
兄弟同經，乃奪標之惡客；
五行同類者為兄弟，求名見之，乃是與我同經之人。若不上卦，或落空亡死絕大象遇吉者，必中魁首；如發動或月建日辰俱帶兄弟，則同經者多必能奪我之標，不得中矣，縱大象可成，名亦落後。
日辰輔德，實勸駕之良朋。
日辰為卜卦之主，能成事亦能壞事。如父母官鬼無氣，事必難成，若得日辰扶起克制惡殺，仍舊有望，故曰輔德。或世爻衰靜，得日辰生合，或世爻空亡，得日辰衝實，主其人必不上前求名，而有親友勸其進取，或資助盤費，輔其前往求名也。
兩用相衝，題目生疏而不熟；
求名卦以官父為用爻，喜合而不喜衝，若見兩官兩父相衝，主出題生澀不熟也。
六爻競發，功名恍惚以難成。
占官六爻皆喜安靜，只要父母官鬼有氣不空，月建日辰不來傷克則吉，如有一爻發動，便不順利，且如財動則傷父，子動則傷官，兄動則他人有所先，鬼動則事體有變，父動則文不純正。凡動則有變，變出之爻又有死墓空絕刑克等爻，皆為破敗，故凡亂動，卦不必仔細推究，其不吉大概可知矣。
月克文書，程式背而不中；
父旺不空，動爻日辰又不衝克，其文字字錦繡；若遇兄弟刑衝，文章陳腐無鮮麗之句；妻財傷克，必多破綻；子孫刑害，乃是弄巧成拙；不宜月建衝克，其文自行已意，必不中試官之程式也。凡帶父刑害敗病等爻，及化出者，其文皆有敗破，不能錄取。
世傷官鬼，仕路窒而不通。
世乃求名之人，大忌財福臨之，必難稱意。若持官鬼或得官鬼生合，方有指望；若臨子孫克制官鬼，是仕路未通，徒去求謀無濟也。
妻財助鬼父爻空，可圖僥幸；
父母空亡，名不可望，若得財爻發動，生扶鬼爻有氣，其事僥幸可成，然須子孫安靜，則可許，蓋財不嫌發動者，以文書在空故也。
福德變官身位合，亦忝科名。
卦無官鬼，若得子孫發動，變出官鬼，生合世身，事亦有成，然須得文書，有氣無損則吉。此二條名雖有望，皆不可許其高中魁甲，蓋以卦象不出自然故也。
出現無情，難遂青雲之志；
卦中官父俱全，固是吉兆，若不臨持身世，或不生合世身，或被世爻衝克，或被日月破壞，或臨死墓空絕，皆謂無情，雖在卦中，與我無益，所以難遂青雲之志也。
伏藏有用，終辭白屋之人。
官父不全，功名難望，但看所伏者有用無用斷之。如飛神不遇衝開，伏神不遇提起，謂之無用，決主不成；若飛神衝克得開，伏神提挈得起謂之有用，終是可成。若得月建提起最吉，日辰次之，動爻又次之，更得伏上飛爻在空，尤妙。
月建克身當被責，
月建為考試官，若在身爻發動，刑克世爻，而官父失時者，必遭杖責；若化子孫必遭斥逐；若化兄弟，廩膳生最忌之，輕則革糧，重則追罰。
財如生世必幫糧。
卦中父母避空，而財爻發動，生合世爻者，必有幫糧之喜。月建帶財化財，或官化財生合世爻，皆吉。大抵廩生小試最不宜兄弟發動。或臨卦身世爻，或臨日辰月建，皆是革糧之兆，財爻無故自空亦然。若得財臨身世，或伏世下，雖不稱情，糧必如舊。
父官三合相逢，連科及第；
卦有可成之象，而又有三合爻動，會成官鬼局者，必主連科第，大吉之兆；會成父局亦吉；會成財福二局不利，會成兄弟局者，惟廩生忌之，餘皆無損益。
龍虎二爻俱動，一舉成名。
青龍白虎俱在卦中，動來生合世爻，必中魁選，若持官父或持身世尤妙，此固非理，但借虎榜之象耳，然亦有驗。
殺化生身之鬼，恐發青衣；
占官以子孫為殺，乘旺發動必遭斥退，若得本宮官鬼伏在世下，或卦身持鬼，或子孫自化鬼爻生世，終不脫白無過降青衣而已。卦有財動合住子孫，可用此財謀幹庶複舊職。
歲加有氣之官，終登黃甲。
太歲乃天子之爻，凡占功名，最喜見之。若臨鬼爻是人臣面君之象，更得生旺有氣，必然名姓高標。
病阻試期，無故空臨於世位；
動爻日辰不傷世爻，而世爻自落空亡者，謂無故自空，大凶之兆。試前占去不成，強去終不利，輕則病，重則死。如在本宮內卦，在家即病；在三四爻，出門病；在五爻，途中病；在六爻，到考處病；在應爻又屬他宮，則臨考有病，不得入試。若試後占其事，必不成大象，吉名成身喪。
喜添場屋，有青龍合於身爻。
青龍主喜慶事，若大象既吉，更得龍動來生合世身，必然別有喜事並臨，不但成名而已。若空動為虛喜。
財伏逢空，行糧必乏；
六爻無財，本宮伏財又居空地，其人必乏路費，若世爻更在衰弱之鄉，則是貧窮之士。如逢月建日辰動爻生合扶助，必得親友資其費用。若得應爻動來生合，多是妻家看覷周全。
身興變鬼，來試方成。
卦遇不成之兆，而得卦身或世爻變出官鬼有氣，而本宮父母不壞者，今雖未成，下次必然中試也。
卦值六衝，此去難題雁塔；爻逢六合，這回必占鰲頭。
凡事遇合則聚，逢衝則散，故占功名得六衝卦必難求，六合卦必易得也。然大體須以衰旺動靜參之，不可執滯。
父旺官衰，可惜劉賁之下第；父衰官旺，堪嗟張奭之登科。
父母官鬼皆要有氣無損，然後可成，若父雖旺相，官鬼空亡或不上卦，是其人文字雖好，奈命無官星，亦不能中，如劉賁之錦繡文章，竟不登第也。若父雖衰弱，得官爻旺動扶起文書，是其人文字雖平常，而命中官星發現，可許有成，如張奭之文章，雖欠精美反登高第也。若官旺父空，決至下第。
應合日生，必資鶚薦，動傷日克，還守雞窗。
父官死絕，名必不成，若應爻動爻或月建日辰扶起官鬼，必須浼人推薦或用財禮買求，方許有成。若遇月日動變傷克，縱然官爻有氣，亦是難求。
世動化空用旺，則豹變翻成蝶夢；
求名以官父用爻，若得旺相不遭刑克，必中科第；如遇世爻發動變入死墓空絕，恐名成後不能享福。游魂卦死於途中，歸魂卦到家而死，墓絕是太歲逾年而死也。
身官化鬼月扶，則鵬程連步蟾宮。
卦身為萬事之體，功名尤宜看之，最怕臨財臨福，便不容易，如得官父臨之，必有成望。更若出現發動又化官爻，而得月建生合者，大吉之兆，必主聯科及第，非特京省一捷而已。
更詳本主之爻神，方論其人之命運。
本主者，求名本人之主爻也。自占固以世爻論，若代占則看是何人，如子侄求名看子，朋友看兄類。此爻最怕化出忌殺，雖大吉象未可易許，其餘世爻同看，如此搜索吉凶，自然應驗。
雖賦數言，總論窮居之得失；再將八卦，重推致用之吉凶。
18、仕宦
為國求賢，治國之本；致身輔相，祿養為先。旺相妻財，必得千鐘之粟；
未仕求名，不要財爻；已仕貴人，要見財爻。蓋有爵必有祿，未有無俸而得官者。故凡占官員得此爻旺相，俸祿必多；休囚定然微薄。卦中無財或落空亡，未得俸祿；財動逢衝，任後因事減俸，或日辰月建衝財而刑害世爻及官爻者，恐有停俸罷職之患。
興隆官鬼，定居一品之尊。
鬼為官爵，旺相有氣，官高爵大；休囚死絕官小職卑，發動生合世爻或得月建日辰生扶，必有升擢遠播都下；安靜不動而被月建日辰克害者，或世爻刑衝克害者，必無聲名聞望。
子若交重，當慮剝官削職；
子孫乃傷官之殺，最喜空亡墓絕，尤宜安靜受制則吉。若在卦中發動，所謀必不遂意，未仕則不能除選；已仕則有奪官褫職之禍。鬼爻更若無氣，必至除名落籍，非但貶責降罰而已也。
兄如發動，須防減俸除糧。
兄弟乃劫財之神，空亡不上卦或臨死絕安靜則吉。若發動，未免費財，多招誹謗，俸祿亦不稱意，更與子孫同發或就化子孫，必有除糧減俸之事也。持世臨身皆不利。
父母空亡，休望差除宣敕；
父母為印緩文書、誥牒宣敕、奏疏表章，卦中不可無，宜旺不宜衰，扶世最吉。若持太歲有氣生合世爻，主有朝廷宣召；如加月建，多是敕制及上司獎勵之類；最怕衝空化空，則多不實；衰靜空亡，必無宣敕亦無差除；卦無父母休望遷選。
官爻隱伏，莫思爵位升遷。
官爻為占官之象，若得臨持身世，或來生合世爻，不受月建日辰衝克者，凡有謀望必然稱意；若不上卦，或落空亡，雖出現墓絕無氣及受克制，皆不如意，世身衝克亦凶。
月建生身，當際風雲之會；歲君合世，必承雨露之恩。
太歲乃人君之象，月建是執政之官。若得生合世身爻，必有好處；惟怕衝克世身，必遭貶謫。如月建扶出官爻世爻者，必是風憲之職；太歲加父母扶出官鬼及世爻者，必有天恩，更得日下生旺之地尤美，衰絕逢空無用。
世動逢空，官居不久；
未任者卦中世動，必無京官牧守；若是出巡之職，反為順利。已任遇之官居不久，更遇日辰動爻相衝，必不久任政事。
身空無救，命盡當危。
世爻無故自空，不拘已任未任，必有大難，甚至死亡。若欲求謀幹事，則主不成。
鬼化福衝當代職，
出巡官宜鬼爻發動，牧守官宜鬼爻安靜。若鬼動化子，必有別官代職，不然亦被他人所先也；子動化鬼，則先難後易，或先凶後吉，官福皆動，亦主有官替代。
財臨虎動必丁憂。
凡占官不可無財，亦不可發動。若鬼爻有氣而得財動扶起，必須用財謀幹，方得升遷。若父母衰弱而遇此爻，加臨白虎旺動者，必有丁憂之事，財化子，子化財，或財臨世動，或子動而父母無故自空者，皆主丁憂。
日辰衝克，定然誹謗之多招；
日辰刑衝克世，必招誹謗，依五類推之。如帶兄弟，因貪賄賂或徵科太急；帶財爻，因無調度或財賦不起；帶子孫，嗜酒好游怠於政事；帶父母，因事繁劇不能料理；帶官鬼，非酷刑則同僚不和。以上皆招誹謗，聲名必不能振。若得世臨月建，雖有誹謗，不能為害。
鬼殺傷身，因見災殃之不免。
官鬼發動生世爻為用神，傷克世爻為鬼殺。用神扶世，必有進取；鬼殺傷身，必有凶禍，以化出六親斷之，如化子有貶謫之憂，化財有陰人之禍，化兄主失財，化父憂小口類。以上不然，則自身決有災病，得世爻空避不妨。
兄爻化鬼無情，同僚不協；
兄弟為僚屬之官，卦中鬼動化出兄弟，衝克世爻，主同僚不和，或兄弟化鬼，刑衝克害，或兄帶三刑六害，傷世皆然，世克兄爻，是我欺他而不和也。
太歲加刑不順，貶責難逃。
太歲出現，動傷世爻，必遭貶責。更加刑害虎蛇等殺，必有鎖扭擒拿之辱。世爻入墓必受囚系，得動爻日辰有救，庶幾無事。但怕化出子孫，罪終不免，月建同看。
卦靜世空，退休之兆；身空殺動，避禍之徵。
凡遇世爻空亡，未任未有選期；已任若六爻安靜，月日歲君傷克而遇之，乃是休官改政之象。若鬼爻發動，月日歲君傷克而遇之者，是避禍脫災之兆。卦靜日衝，欲歸而不放；殺動日合，欲避而不能。
身邊伏鬼若非空，頭上烏紗不脫。
凡遇凶兆或得鬼爻臨身持世，或本宮鬼伏世下，雖見責罰，官職猶在，若不臨持身世，或不伏於世下，或雖伏仍遇空亡者，必革官帶為民，非止罪責。
財空鬼動，聲名振而囊篋空虛。
凡得官鬼動來生合世爻，日月動變又無衝克者，為官必有聲名聞望。更得財爻生扶合助，有氣不空，則既會做官，又會賺錢，內實貪賂，外不喪名。若財爻或空或伏或臨死絕，則主聲名雖有，賄賂卻無也。
官旺父衰，職任高而衙門冷落。
父母旺相衙門必大，休囚衙門必小。若官旺父衰，又非小去處，乃是冷落閒靜衙門，蓋官旺則職高故也。官衰父旺，則主職雖卑微，卻在大衙門中治政。官父俱衰，職卑衙小，必非風憲之地。
職居風憲，皆因月值官爻；
大抵官鬼旺相，不臨月建，定非風憲之職；若臨月建又得扶出世爻，決是風憲之任，必非府縣官也。更在日下生旺之地，尤為風憲。如帶刑爻，多是鎮守邊陲之職，或掌兵權，或居刑部，在外亦是司刑之職。
官在貳司，只為鬼臨旁位。
鬼在世應爻上，或帶月建日辰者，必是掌印正官；若被世合或在旁爻，則是佐貳之職。六爻無鬼而動爻有化出者，亦然。
撫綏百姓，兄動則難化愚頑；
凡任牧民之職，要財爻旺而不動，父母扶而不空，必是豐富地方；財爻空絕，父爻受制，則地瘠民貧。父母動臨世上，政必繁劇。兄弟持世，財賦不起。日帶兄爻衝克世爻，手下人必要侮文弄法，壞我政事。若兄在旁爻動來衝克，則主頑民難治。兄化子，子化兄而刑克世身，恐有下民訟我之兆。更若世應衝克，與鄉宦亦多不睦。
巡察四方，路空則多憂驚險。
欽差出巡或封王採木，皆怕世應逢空。若路爻空之卦，主途中驚險。世在五爻自空，須防身死於外，有衝克則不然。凡遇世在五爻動及游魂卦世動者，皆是出巡之職。
出征剿捕，福德興而寇賊殲亡；
凡在將帥之職，或征討之官，平居卜問不宜子孫發動，主有降調貶責；亦不宜應動克世，主有不測變故。若歲君月建衝動官鬼，或世爻，主有敕命征討之事，如臨敵卜問則喜。子孫發動，必成剿捕之功，更得歲君月建生合，仍有升賞。官鬼不作爵位，當作賊寇論之，世克應亦吉。
鎮守邊陲，卦爻靜而華夷安泰。
鎮守地方，不拘文官武職，皆宜六爻安靜，世應生合比和，日辰月建不相衝克，則鼾睡邊庭，安然無警，世應空亡亦吉。若遇官鬼發動，世應衝克，必多侵擾，宜通變斷之。
奏陳諫諍，那堪太歲刑衝；
凡欲奏對、陳疏、上章、諫諍及赴昭面君類，皆忌動衝克太歲，亦忌刑克世爻。若太歲月建生合世爻，必見詳允，一來衝克，須防不測之禍。歲君衰靜不帶刑害虎蛇，主不見取用，非有大害。動空化空，亦是虛驚，或有制伏衝散合住，必得大臣申救。應動衝克世爻，更防人奏劾。
僧道醫官，豈可文書發動？
僧道醫官及陰陽官，皆要子孫出現有氣不空為吉。父母發動必有災悔。父帶太歲月建日辰，則非身有災病，乃外來禍也。子孫自空，亦有大難，然子孫只宜安靜，官鬼不宜空伏，雖兩全，仔細為妙。
但隨職分以推詳，可識仕途之否泰。
19、求財居貨曰賈，行貨曰商。總為資生之計，蓍所以筮，龜所以卜，莫非就利之謀，要問吉凶，但看財福。
財為利息，福為財源，二者占財用神。
財旺福興，無問公私皆稱意；財空福絕，不拘營運總違心。
凡遇財爻旺相，子孫發動，便是吉卦，不拘公私，財皆得稱意。二者若財空，爻或臨墓絕，即是凶卦，不拘作何買賣，皆違心願也。
有福無財，兄弟交重偏有望；
財為用神，而不上卦，必無可望，若得兄弟發動，無財可劫則反生扶福德，財源有氣，仍舊有望，但主遲滯耳。兄動而財空，謂之避空，過旬生旺日，財亦可得。財若不空不伏而遇兄劫，則為下卦。
有財無福，官爻發動亦堪求。
子孫藏伏，財無生氣，一遇兄弟便被劫盡。須得卦有官動，或日辰是鬼克制兄爻，則用神無損，亦可求謀。卦有子孫而官鬼動，則有阻節，反不易矣，此象鬼爻生旺日得財。
財福俱無，何異守株而待兔？
財福二爻占財，主象有財無福，財必有限，有福無財，財必不實；財福俱無，焉能有望？守株待兔喻妄想也，空亡亦然。
父兄皆動，無殊緣木以求魚。
父母為絕源殺，兄弟為劫財神，二者發動，財福俱傷。用神既損，求之必如緣木求魚，必不可得。父化兄，兄化父亦然。
月帶財神，卦雖無而月中必有；
月建為提綱，若帶財爻得時有氣，縱遇兄弟衰不敵旺，必主財利厚。雖卦中無財，月中必然有，得出現尤妙。
日傷妻位，財雖旺而當日應無。
財爻旺相生合持世，乃是必得之象，若被日辰克制，其財縱現，必然無有，須過此日，然後有得。
多財反複，必須墓庫以收藏；
卦中財只一位，有氣不空，生合持世皆美。若三五重太過，其財反複難求，必須卦中有財庫爻發動，謂財有庫藏，必得厚利。財化財，亦主反複不定。
無鬼分爭，又怕交重而阻滯。
無鬼之卦，兄必專權，財雖有氣，亦多虛耗。兄更發動，必有爭奪買賣，分散財物之患。然雖不可無官，又不宜動，動則必有阻隔，若有克制或被衝散，或被合住，雖阻不妨。
兄如太過，反不克財；
兄弟乃占財忌殺，若有一位旺動，最為不利。若月日動變，俱帶兄弟，重疊太過則不專一，反不克劫，至財爻生旺日可得。
身或兄臨，必難求望。
卦身一爻，占財體統，若持兄弟，不拘作何買賣，問何財物，皆無利益。持世亦然。
惟臨財福方為吉兆。臨父主勞祿，若占六畜，血財，則有損失。臨官大利公門求財，餘皆險阻不利。
財來就我，終須易；我去尋財，必是難。
凡遇財爻生合世爻，克世持世，皆謂財來就我，必然易得；若雖動出財爻，而與世爻不相干者，謂我去尋財，必難望也。
身遇旺財，似取囊中之物；世持動弟，如撈水底之針。
世為求財之人，若臨財爻，雖或無氣，亦主易得，旺相更美；若臨兄弟，雖或安靜，亦主難得，發動尤甚。
福變財生，滾滾財源不竭；
占財得子孫發動，利必久遠，更化財爻，生合身世，乃綿綿不絕之象，盡求則盡有也，財化子亦妙。
兄連鬼克，紛紛口舌難逃。
兄弟變出官鬼，刑衝克世，不惟無財，且有口舌。父爻更動，必訟於官，若有救制，庶幾無害。鬼化兄，或兄鬼皆動亦然。朱雀臨兄鬼動變，有口舌。
父化財，必辛勤而有得；
父化財，不自然而得，必勤勞後得；兄化財先散後聚，或利於後不利於前；官化財，最利公門謁貴及九流藝術之人，求財十分有望，私財則先驚後喜，或先阻後得。
財化鬼，防耗折而驚憂。
財化官最凶，主損折虛耗，又有驚險。更傷世爻，切恐因財致禍。財化兄，主與人分利或先聚後散，或利於前不利於後。財化父，主得後艱辛，或只許一度。財化死墓空絕，是有虛名無實利之象，若得生合世爻，則上前有功，稍遲則無也。
財局合福神，萬倍利源可取；
卦有三合會成財局，而子孫亦在合中動者，上吉之卦，主財利綿綿不竭。更得財旺，可許萬倍財利。會成福局，而財爻又在合中動來生合世爻者亦然。若會鬼局，則多阻隔。會成兄局則主分散。會成父局艱辛難得。
歲君逢劫殺，一年生意無聊。
凡占久遠買賣，最怕太歲臨持兄弟，主一年無利，出現變動，必然損耗，歲持官鬼，一年驚憂。持父一年艱辛。歲持財福，生意滔滔一年順利也。
世應二爻空合，虛約難憑；
世空有財難得，應空難靠他人，世應俱空艱辛無准實，空動帶合謂之虛約。化入空亡，亦是心口不相應之象。
主人一位刑傷，往求不遇。
主人如求貴人，財鬼為主，求婦人財，財為主類。若主人遇動爻日辰刑克，或自空化空，皆主不遇，遇亦不利，須得生合世爻，財為契愛，求必易得，主人化出財爻，生合世爻，最吉。不知主人以應爻論之。
世持空鬼，多因自己遲疑；
鬼爻持世，財必相生，凡求必易，若遇空亡，乃是自不上前，遲疑退懶，故無成也，世持空財亦然。
辰合動財，卻被他人把住。
要財動來生合，固是易得之兆，若被動爻日辰合住，其財必有人把持，主張不能與我也。要知何人把持，以合爻定之，如父母合住，為尊長把持類。卦若無財，看伏何爻下，亦可推之，如伏官下，為貴人把持之類。
要知何日得財，不離旺衰生合；
財爻有氣，合日得財，或本日得財，太旺墓庫日得，休囚生旺日得，太過收藏日得，合住入墓破合破墓日得，旺空過旬日得，伏藏提起日得。財爻死絕而得子孫動來扶起，即以子孫爻斷。卦無財爻而得兄弟生扶子孫財源者，即以兄弟爻斷，更宜通變。
欲決何時有利，但詳春夏秋冬。
占貨物何時得價，以財臨五行斷，如木財春月得價，一陽後亦好。土財夏月有利，六月更美，餘仿此。又如財臨辰土，二月不如三月；財臨酉金，七月不如八月，餘亦仿此。又如財主日下長生之地，此貨一日得價一日，若坐帝旺眼下正及時，稍遲則賤而無利。
合伙不嫌兄弟，
凡占合伙買賣，若世應俱財爻，必然稱意，兄臨卦身，世爻安靜不妨，蓋合必至分財故也。動則不宜，世應兩動，必合不久，空亡亦然。相衝相克，後必不睦。化出兄官，必多私心。世應生合而被動爻日辰刑衝克害者，必有挑唆破說也。
公門何慮官爻？
占財皆忌官動，主有阻隔，惟求公門之財，必然倚托官府，若無鬼爻或落空亡，則雖財爻有氣，亦難到手，必得旺相生合世身則吉。刑克世爻，主有杖責，死絕亦不濟事，須得財鬼兩全，方為大吉。
九流術士，偏宜鬼動生身；
百工九流，求財以鬼爻為主顧，無鬼最不利。出現發動生合世爻，必然稱意，更化財爻決得大利。須忌刑克世爻或化兄，皆主惹是招非，不能遂意，應空尤不吉。大抵空手求財，雖要官爻，然須財爻旺相，兄弟不動，方主有財，否則空好看，終無財利。
六畜血財,尤喜福興持世。
凡占販賣牲口，蓄養六畜，皆要子孫旺相不空則吉，持世臨身尤好。父母發動則有傷損，化出土鬼，須防瘟死。福旺財空。六畜雖好而無利。
世應同人，放債必然連本失；
凡放私債，最忌世應值兄弟，必無討處，財爻更絕，連本俱失，世應值空亦然。須應爻生合世爻，妻財有氣，子孫發動則吉。間臨兄鬼動，恐放頭抽分財利。卦中無財而官爻變出者，必訟於官府而後可取。
日月相合，開行定主有人投。
開行牙人占財，世應要不空，財福要全備，官鬼要有氣，父兄要衰靜，斯為上吉卦，更得月建日辰動爻生合世爻，則近悅遠來人皆投我，財利必順。卦若無財而世得月日動爻生合者，不過門頭鬧熱無實利，鬼旺財空亦然，動出兄官，常有是非口舌，恐有惡人攪擾，世應空開不成。
應落空亡，索借者失望。
求索假借不宜應空應動，動則更變，空則不遇，生合世爻慨然不吝。必得物爻不空為妙。如衣服經史看父爻，六畜酒器看福爻，其餘財物看財爻；又如花果看木爻，磚瓦看土爻類亦是。
世遭刑克，賭博者必輸。
凡占賭博，要世旺應衰，世動應靜。世克應我勝，應克世他勝。兄鬼動來刑克世爻，或臨兄弟，或臨自空，皆主不勝。世應靜空，賭博不成，世坐官爻，防他合謀騙我。間爻動出兄弟官鬼，多主爭鬥，內外俱無財亦不能勝。更遇世應空動，必是賭賒。兄鬼化財，先敗後勝，財化兄鬼先勝後敗。坐方宜財福之地，世變財福，更宜易換賭色，大怕卦身臨兄弟，任換賭色，終是輸兆。
鬼克身爻，商販者必遭盜賊；
販賣經商，要世應生合，鬼爻空伏，動爻、日辰不傷乎我，則安然無事。更得財旺福興，大吉之兆。遇兄鬼發動，玄武交重，必遇劫竊之人。更克世爻，決有大禍，世若空亡庶可回避。鬼動五爻，途中仔細。
間興害世，置貨者當慮牙人。
買貨者，應要生合世爻，必然易成；刑克世必難置買。物爻太過，其貨必多，物爻不及，其貨必少，物爻空伏，其貨必無。物爻者，六畜看子孫，五穀看財爻，絲綿布帛看父母類。最怕兄鬼交重，須防光棍誆騙。在間爻則是牙人虛詐不實，或有口舌爭競。傷克世爻，當慮牙人謀劫財物，出路買賣，應空多不順利。
停榻者，喜財安而鬼靜；
積貨不宜財動，亦不宜空亡，又不宜動爻日辰克劫。更得坐於胎養長生爻上，後必得利。若遇兄官交變，或俱發動，須防竊盜。兄弟獨發，則多耗折。水爻父母刑克世爻，主被雨水淹腐。財化死墓空絕，後必價賤。
脫貨者，宜財動而身興。
脫貨財動，則主易脫；應空無人置買。世空自賣不成；動變日辰俱來生合，有人爭買，若遇刑衝，則主多破阻難成，財在內動宜在本處賣；在外動宜向他處脫之。動而遇合將成不成；動而逢空欲賣不賣。卦無官鬼亦是難成之象。
路上有官，休出外；
五爻為路，臨官發動，途中必多驚險，出外求財大宜避之。要知有何災咎，以所臨六神斷，如白虎為風波，玄武為盜賊類。路爻空亡亦不宜出外，惟臨財福則吉。
宅中有鬼，勿居家。
二爻為宅，在家求財鬼動，此爻必然不利。以所臨五行斷，如火鬼忌火燭，水鬼忌盜賊類。得子孫持世發動，庶幾無害。宅爻空亡，只宜出鋪。
內外無財伏又空，必然乏本；
六爻無財，本宮財爻又伏空地，其人雖欲經營，必無資本，勉強為之亦無利息，若得動爻化出，主有小小財利。
父兄有氣財還絕，莫若安貧。
父兄二爻占財，大忌有發動，刑衝克害利必不多。財爻更弱，恐防折本故不若安貧守分之為高也。
生計多端，占法不一，但宜誠敬以祈求，自可預知其得失。
20、家宅創基立業，雖本人之經緯；關風斂氣，每由宅以肇端。故要知人宅之興衰，當察卦爻之內外。內為宅，外為人，詳審爻中之真假。
凡內卦初爻為宅基，二爻為宅舍，三爻為門外，外卦四爻為父母，五爻為兄弟，六爻為妻財。內卦宅生人吉，外卦宅克人凶。
合為門，衝為路，不論卦內之有無。
合為門，衝為路，卦爻內不必明見衝合，且如天風姤卦二爻，辛亥水為宅，寅與亥合以寅為門，已亥相衝以巳為路，卦內本無寅巳，二爻不明，見姤屬金，以寅木為財，巳火為鬼，殺如化財，此亦吉凶相半之兆。
龍德貴人乘旺，岳岳之侯門；官星父母長生，潭潭之相府。
青龍、印緩、官星、貴人、太歲、天德、月德、月建、日辰、歲德、臨宅爻、身命爻上，生旺有氣，主有官職之家，宜以分別高下，貴人即天乙貴人，官星即甲見辛類是也。
門庭新氣象，重交得合青龍；
交重青龍在日辰旬內，得長生帝旺，主鼎新創造；生旺在休囚之中，主修舊合新門之象。臨財新修舊廚庭，臨父新修舊堂，臨兄新修門戶，臨子新修房舍，臨官新修廳堂屋宇。
堂宇舊規模，宅舍重侵白虎。
白虎交重在日辰旬外，休囚絕無生旺，主遠年遷造，破舊不整。休囚在生旺之中，亦主拆舊換新，若臨兄舊門戶，臨子舊牆壁，臨官階除破損，臨父舊堂宇，臨財舊廚庭，或破古戶牖低土地。化空移高就低，水爻池塘填也。
土金發動，開闢之基；
土化金，金化土，為開闢之基。土化土，為墳之基。土化空，移高就低，餘仿此。
父母空房，租賃之宅。
父母為文書，逢空為無氣，更逢應爻為得，日辰動爻化文書與宅相生相合，主是租賃之地。
門庭熱鬧，財官臨帝旺之鄉；
財鬼龍德貴人，乘旺長生之位臨宅身命世爻，主家門熱鬧。
家道興隆，福祿在長生之地。
福即福德，祿即祿元，同龍貴在生旺之位，臨宅生身命世爻，主家宅興隆。財鬼龍旺臨宅身命世爻，主一家熱鬧，交重發旺亦美。
交重生克，重新更換廳堂；
生為父，父為堂，克為官，官為廳，且如乾金土為父為堂，火鬼為廳，帶日辰交重，主更改再換。
世應比和，一合兩般門扇。
比和乃兄弟，世應化兄弟俱臨宅爻，或世應為兄弟爻，俱合宅爻，主一合兩般門扇。
門路與日辰隔斷，偏曲往來；宅基與世應交臨，互相換易。
且如巽卦辛亥水為宅，以寅合為門，以巳衝為路，日辰與動爻臨卯辰二位隔斷，寅巳二位主偏門戶，曲折還魂路也。宅臨之爻在世，世臨之爻在日，宅並日辰動爻，主換易宗族之家基地，應臨之爻在宅，宅臨之爻在應，並日辰動爻易換外人基地。
世與日辰克宅，破祖不寧；
世爻與日辰同去克宅爻，主破祖不寧。
宅臨月破克身，生災不已。
月建相衝為月破，若動克世爻，及系占人身命爻，主生災未已，若臨宅臨用破，即當破家。
應飛入宅，合招異姓同居；
應爻外飛入宅爻，主有異姓人同居合住。
宅動生身，決主近年遷住。
宅爻動日辰之位，在旬中主世身，必主近年遷住。
門逢三破，朽敗崩頹；
三破，為年月日辰衝破也，並動爻臨宅，或克宅，主破舊崩頹；臨官，主廳破；臨父，主堂屋破或蓋覆傾頹；臨兄，主門戶破牆壁毀；臨子財，主房舍廂廊煙廚破壞也。
宅遇兩空，荒閒虛廢。
卦體宅爻在日辰旬之空，更在命旬之空亡，主荒閒虛廢，或是逃亡死絕之屋。白虎刑刃，劫殺耗神，喪門吊客。大殺主大凶。
世臨外宅，離祖分居；
宅爻與正卦世臨之爻相同，或與變卦世臨之爻相同。如明夷卦二爻己丑為宅，世臨四爻，發為世臨外宅。又如離姤卦己丑為宅，外卦世在辛丑，亦為世臨外宅。以上二卦為例，餘仿此，動則離祖分居，不動則主偏宅。
應入中庭，外人同住。
應爻為宅爻，或宅爻為應臨之爻相同。且如巽卦變離卦，內卦辛亥水為宅，外卦應居己亥水，故為應入中庭；應臨宅爻為應爻相同，如剝卦內坤印臨二爻乙巳火，又如離卦變巽辛亥臨宅，之卦內離己亥臨印應，為應入中庭，主外人同居日辰，同臨為寄居也。
宅合有情之玄武，門庭柳陌花街；木臨無氣之螣蛇，宅舍茅簷蓬戶。
宅爻鴛鴦合玄武，門庭桃花動爻，主女人淫欲，如花街柳陌人也。寅午戌兔從茆裹出之類是。螣蛇木爻死氣臨宅，主甕牖繩樞之地。
鬼有助而無制，鬼旺人衰；
且如木命人占乾兌卦，以火為官，木能生火為鬼有助，若卦體無水生命為鬼無制，主人衰弱。卦無子孫財爻兩動，亦為鬼有助而無制也。若金命人助離宮水鬼，水命人助坤宮木鬼，火命人助坎宮土鬼類。
宅無破而逢生，宅興財旺。
歲月日三破不臨宅爻，更逢三件動爻生宅爻，與財爻旺相有氣，為宅興財旺。
有財無鬼，耗散多端。
有財則生鬼，無鬼不聚財，若無鬼爻，為宅無氣，必主家中財物耗散。
有鬼無財，災生不已。
鬼不宜動，財不可無。若鬼動無財爻，更克世身克宅爻，主連生災咎。
有人制鬼，鬼動無妨。
且如木命人占得坎卦，以土為鬼，木命人克土鬼殺，如或化木鬼，雖重而無害。金命人則制坤艮宮木鬼，但以本命克鬼為制，乃無害也。
助鬼傷身，財多何益？
以金命人占得乾卦，以火為鬼，以木為財，木能生火，火能克金，有財為助鬼傷身，縱然財多何益？況鬼動財興，金在何益？
忌鬼爻交重臨白虎，須防人眷刑傷；
異鬼爻變，乃克身之鬼，並白虎交重發動，值喪門吊客，主人眷災殃。
催尸殺身命入黃泉，大忌墓門開合。
鬼動克身命，為催尸殺，動逢死氣為黃泉路，鬼克身命逢死氣，忌身命爻衝開墓門，一衝一合日辰動爻合墓，為墓門開合。凡卦中必見墓爻，若暗墓一衝一合便是，如甲子生人甲子日卜是也。
木金年命，最嫌乾兌卦之火爻；
木金年命人占得乾兌卦，以火為鬼爻，木生火爻為鬼能助火克金為殺傷身，但本命生鬼為助。本命受鬼克為傷身，金年木命皆然。木命人忌震巽宮鬼，水命忌坎宮鬼是也。
水火命人，不怕震巽宮之金鬼。
水火命人占得震巽卦，以金為鬼，金能生水，火能克金，故水火命人不怕二宮之鬼也。
官星佩印居玉堂，乃食祿之人；
玉堂乃天乙貴人，官星乃甲用辛為，官印乃三傳之印緩。應爻之數，若有官有貴人有祿有印綬，並太歲生身，命登金門而步玉堂之人，身命受制，主先寵後辱。親月建外郡官，親日辰縣宰官，有印無祿，有官無俸，有官無印，有祿無任人，日辰並子孫動，主官有剝削之失。日辰並財爻動，主遷擢升職之變也。
貴刃加刑控寶馬，必提兵之將。
貴，貴人；刃，羊刃、飛刃；刑，三刑。貴人同得吉星相輔，刃加三刑臨貴人之位，受太歲之生，旁爻有馬，乃提兵將帥也。
財化福爻，入公門多致淹留；
日辰三合，得財爻而無上選，子孫為元祿，蓋財生鬼財為正選，無財則無正選。子孫制鬼，若財化子，不利仕官公門之人。
貴印加官，在仕途必然遷轉。
官帶印，貴人臨世，並日辰旬中發動，在仕途必然遷轉之喜兆也。
子承父業，子有跨灶之風；
子命爻臨五爻之位，臨父母之身，相生相合，主有跨灶之風；相克相刑，主有悖逆不孝，或不肖，不能克紹箕裘之業。父母之命爻臨子孫爻之身，主子承父蒑。生合刑克依此斷之，萬無一失。
妻奪夫權，妻有能家之兆。
妻命臨夫身五爻之上，與夫相生相合，得內助能家之兆；若妻克夫爻，主妻凌夫或破夫家也。
弟紾乃兄之臂，身命相傷；
弟身爻起臨兄之命爻，或兄身爻起臨弟之命爻，若相刑相克，主不友不恭；若相生相合，主兄弟怡怡如也。
婦僭姑嫜之爻，家聲可見。
二為媳婦之命爻，臨姑之身爻，相刑相衝，主凌尊上悖逆不孝；相生相合，主順婦道也。
妻犯夫家之殺，妻破夫家；
夫家破耗二殺所臨之位，妻身命爻犯之克夫身命爻，主破夫家也。
夫臨妻祿之爻，夫食妻祿。
祿乃甲祿在寅，食乃甲食丙之類。如甲子生妻祿在寅，夫身命爻臨之，遇食神乃食祿順食，不逢空鬼破耗等殺，更值生旺有氣者，主夫食妻祿。若逢梟神羊刃空鬼耗破殺，雖食妻祿亦無用矣。
交重兄弟克妻身，再理絲弦；
妻身爻起臨兄弟之爻，發動傷身命，或夫臨兄弟爻克妻之身命，主琴弦再續也。
內外子孫生世位，多招財物。
內外子孫發動並日辰生身世之財爻，無空破衝克，多招財物，有氣必有不期而會也。
世為日辰飛入宅，鵲據鳩巢；
如乾之艮卦，內卦甲寅木爻為宅，外卦丙寅爻持世發動，或並日辰與鬼飛入宅爻，主他人之屋，不是祖居自創之屋，或租賃之宅。假如大過卦內巽辛亥為宅，外兌丁亥持世發動是也。
應臨父母動生身，龍生蛇腹。
應臨父母，居偏下之爻，占者身爻臨之，得本爻生之，或即動生子身命，主偏生庶出，或隔胎之子，前後父母生也。身命俱臨父母，重拜雙親。
世應隔異，兄弟多因兩姓。
如晉卦己酉金是世。假如乙未應隔甲字，之遁卦壬甲金應真兄弟，假如晉卦之遁卦外離，為假子何也？離己酉金假弟，遁卦外有乾卦，壬甲金持世是真兄弟，假又如姤之明夷卦，壬申金是真兄弟，明夷外卦有癸亥水是假，不合中旬酉字亦為隔異之間，並日辰應有親兄弟，或日月建動爻隔斷，亦依此斷，姤卦應隔兄弟，明夷卦應隔兄弟是餘皆仿此。
應爻就妻，相合外人入舍為夫；
應爻飛入宅，與妻身命相生相合，主招外人入舍為夫。
假宮有子，飛來異姓過房作嗣。
假如子孫帶占身命，或日辰是假宮，飛來伏在身命爻下，主為人異姓過房之子，帶日辰旬真宮飛來，主過人家之子，飛動應爻過房與人也。
妻帶子臨夫位，引子嫁人；
妻命帶子孫動臨夫位日辰，主妻引子嫁人是也。
夫身起合妻爻，將身就婦。
夫身爻起，臨妻命爻，或夫命爻動並日辰為之，將身就婦也。
本命就中空子，見子應遲；
子孫同我生之爻，在日辰命旬之空，主見子遲。若胎絕，主孤害刑克也。
身爻合處逢妻，娶婚必早。
夫身爻起處合妻之命爻，見妻必早；妻身爻起合夫之命爻，婦嫁必早。
夫婦合爻見鬼，婚配不明；
夫合之爻，妻合之爻見鬼，主婚姻不明，但有合爻見鬼是也。
子孫絕處刑傷，兒多不育。
子孫逢死絕爻，更受刑傷克害，主子多不育。
夫妻反目，互見刑衝；兄弟無情，互相凌制。
夫身爻並日辰動刑妻命，主夫不和妻；妻身爻並日辰動刑夫命，主妻不和夫，或妻命衝夫身，夫命衝妻身，主夫妻反目。如風天小畜九三爻是也。兄帶日辰克弟身命爻，弟帶日辰克兄身命爻，主兄弟不和，互相凌虐。
日將與世身相生，當主雙胎；身命與世應同爻，多應兩姓。
身世起合與日辰動爻同位兩生命者，主雙胎同年之子，或雙頂是也。身臨世命臨應，是身命兩臨世應，主有兩姓。
妻財發動，不堪父值喪門；父母交重，最忌子臨死絕。
上有父母，不堪財爻發動，更兼父母值喪門吊客爻，主有克害之患。
妻克世身重合應，妻必重婚；
妻爻動克夫命，主克夫。並日辰又與應相合，主妻再嫁。若帶咸池與應爻相合，並日辰動爻帶亡，劫刑刃等殺。克夫身命爻，主妻與外人謀殺夫主。臨交爻主未來之事。
夫刑妻命兩逢財，夫當再娶。
妻身命臨夫家刑殺之爻，更逢克處兩財，主夫克兩妻，並日辰合傍爻之財，主再娶。夫並日辰動爻，帶劫刃刑等殺傷妻命爻，主遭夫毒手也。
妻與應爻相合，外有私通；
妻身命爻，與應相合咸池玄武桃花，主妻有外情夫。並日辰克妻與應爻，主獲妻奸夫。並世應在三合之爻，主從良為娼，日辰臨交爻，主心意未絕。妻帶財生應爻，妻以財誘外人；應帶財生妻爻，外人以財誘妻。應自外宮來，主遠方人；應自內來，近親之人。世爻動帶鬼隔斷，為家人間阻；應爻動帶鬼隔斷，為外人間阻其情。
男臨女子互爻，內多淫欲。
男身爻起臨女命爻，女身爻起臨男命爻，謂互尊卑失序，主有淫亂事。若夫妻互相合，主先奸後娶。據理而詳可也。
青龍水木臨妻位，多獲奩財。
如財臨青龍，水木有氣，夫命臨之，更有氣，主得妻財多。命帶玄武財爻有暗來妻財，如辛丑日下得恆觀卦是。
玄武桃花犯命中，荒淫酒色。
身命帶玄武桃花，主貪酒色，男則粘紅綴綠，女則葉人牽惹。
世應妻爻三合，當招偏正之夫。
為世應財爻三合，妻爻更逢兩鬼。合身命，主有偏正之夫。
財交世應六衝，必是生離之婦。
妻身命爻值鬼爻，與世應並日辰動破合，重重相衝，與財兩合，或妻身命爻與世應動爻相衝，或日辰相衝，主是生離之婦也。
世應為妻爻相隔逢衝，必招外郡之人；
世應在日辰旬中隔斷妻爻，或與夫爻相隔，在日辰旬外逢衝，主是外郡之人；夫隔妻爻，妻動在游魂世應之外，主他州人也。
夫妻與福德相逢帶合，必近親鄰之女。
男與財爻相近，俱在本宮或卦中，主婚姻近處就中；合見子孫，主因親致親，或故親為媒。
命逢死氣，最嫌煞忌當頭；
身臨命家日家逢死氣，若日辰動爻並殺，倘克身命，主有世亡之禍。
鬼入墓鄉，尤忌身爻濺血。
命爻帶鬼入墓，怕身爻帶殺或受刑，最不吉之兆。
惡莫惡於三刑迭刃，
刑無刃不能傷人，刃無刑禍亦不大。若刑刃兩全帶殺，克身臨官，主犯官符刑憲事；玄武傷財，劫賊圖財致命之事。世並日辰動爻，克應帶殺，主我傷他人；應並日辰動爻帶殺克世，主他人殺我；為官掌生死之權，名揚夷夏，若漁獵技藝之人。禍當滅沒，否則疲癃殘疾之人，若龍德發動，則凶中有吉之象。
凶莫凶於四虎交加。
日家應家白虎即胎神，月破白虎，六神白虎，太歲白虎，命家白虎即日神，白虎化白虎，重重臨宅克身，主刑克伏制之事，若帶鬼殺重重並喪吊凶神，舉家遭禍。死亡十幾八九，若卦中龍德動，主喜事至則稍輕，是悲喜相半之兆。
四鬼貼身，防生災咎；
貼身鬼帶破碎殺，主有破相之疾；乾主頭面小腸喘急咳嗽之疾；坎主兩耳腎間之疾；艮主背肋手指之疾；震主下部腰足痛之疾；巽主兩股兩腿頭髮血氣之疾；離主眼目心經之疾；坤主腸間脾胃之疾，兌主口齒及唇之疾。餘仿此。
三傳克世，易惹災危。
三傳太歲月建日辰，帶殺帶鬼，克世身命，主宅丁人眷災危，太歲，連年之禍，月建主累月之災殃也。
劫亡兩賊傷身，青草墳頭之鬼；身命兩空遇殺，黃泉路上之人。
身命逢絕，在旬中空亡，亡神劫殺帶鬼，傷身克命，主有死亡之患。
勾陳傷玄武之身財，女多凶禍，白虎損青龍之官鬼，男忌死亡。
21、墳墓存賦不注葬埋之禮，乃先王之所設，雖為送死而然風水之因，特後世之所興，禍福吉凶攸系，故墳占三代，穴有定爻。一世二世子孫出王侯將相之英，後嗣主富貨繁華之茂。絕嗣無人，端為世居五六；為商出外，只因世在游魂八純。凶兆歸魂游魂亦作凶推，吉兆相生相合亦將吉斷。穴騎龍，龍入穴，穴正龍真；山帶水，水連山，山環水抱。交重逢旺氣，聞雞鳴犬吠之聲；世應拱穴爻，有龍皤虎踞之勢。三合更兼六合，聚氣藏風；來山反作朝山，回頭顧主。死絕之鬼，邊有荒墳；長生之爻，中有壽穴。合處與應爻隔斷，內外之向不同；穴中為日衝開，左右之穴相反。看已形之即往，察過去之未來。事與世應互同，可見卦中之體用；動與日辰相應，方知爻內之吉凶。
22、求師
捐金饌食教養，雖賴乎嚴君，明善複初啟發，全資於先覺。凡求師傅，須究文書。
文書即卦中父母，此爻為師道，為書籍，為學館，而又有尊長之意，故為主象。
如居弱地，必範不範而模不模；若在旺鄉，則矜可矜而式可式。
父母休囚，其師必然畏懼局促，不能為人之模範，旺相有氣，則魁梧雄偉堪為學者矜式。
臨刑臨害，好施檟之威；
檟楚儆頑之杖，父帶刑害白虎，其師性暴少慈，必好笞撻，旺動尤甚。臨青龍，則是儆戒弟子非妄撻。
逢歲逢身，業擅束修之養。
父母卦身或持太歲，其師專以教訓為業，務得束修以為養家者。
兌金震巽，雜學堪推；離火乾坤，專經可斷。
凡推師之專經雜學，當以父母在震巽艮坎兌五卦為雜學，乾坤離三宮為專經。蓋巽兌二卦屬陰，而陽爻反多，震艮坎三卦屬陽而陰爻反多，雜而不純所以雜學之師，離雖不純而有文書之象，乾坤則不雜而有資生資始之功，所以為專經。若父母在乾坤離卦之中，縱或雜學亦是良師；不在乾坤離卦之內，縱是專經，亦非才士。
本象同鄉在內，則離家不遠；本宮異地在外，則隔屬須遙。
本宮父母本鄉人氏，外宮父母外郡人。在本宮而居外卦，雖是本鄉離家必遠；在他宮而居內卦是外郡必不遙遠，亦是鄰邦。他仿此。
與世相生，非親則友；
與世父爻相生相合，其師必與求師之家有親；若系他宮外卦或與世爻不同宮者，相識朋友。父爻持世，亦是非親則友。
與官交變，不貴亦榮。
父化官爻其師異日必貴。卦無父母而鬼帶貴人化出，多是生員，不帶貴人或臨衰絕，必是吏人。加白虎或帶刑害，則是有病人。父持月建更加青龍，必有前程在身。父臨生旺又得月建日辰生扶者，今雖未貴，後必榮達，若化空亡雖貴不願。
靜合福爻，喜遇循循之善誘；動加龍德、怕逢凜凜之威嚴。
父母與子孫作合最吉，必能博文約禮，循循善誘，甚得為師之道。必主師徒契合，惟怕發動，則克子孫，更加白虎刑害，必然難為弟子。若不旺相而得青龍輔之，雖動不妨，但主其師剛毅方正，凜然不可少犯。
父入墓中，邊孝先愛眠懶讀；
父爻入墓，其師惟愛安逸，懶於教訓，逢空化墓皆然，得日辰衝破墓爻，又主聰察。
財臨身上，李老聃博古通今。
凡求師，以財為師之才學。六爻無財，必欠學問；若得財臨卦身，或居生旺之地，其師必多才學；更得父爻有氣，乃非常之師。
母化子孫，必主能詩能賦；
父化福爻，其師善作雜文；帶刑害敗病等爻，雖能作文必多破綻。子帶月建又加青龍，必然出口成章；子孫休囚，得月建日辰生扶，其文必得改削潤色而後可觀，若子孫胎養爻上與父作合，其師必有小兒帶來。
鬼連兄殺，定然多詐多奸。
凡遇兄動化鬼，鬼動化兄，皆主其師奸詐；刑克世爻，必有是非口舌。卦中兄鬼皆動或父化兄鬼傷世者，俱不可用；若不傷世，則主奸詐非凶也。
心是口非，臨空亡而發動；
父母一爻宜靜不宜動，宜旺不宜空，動空不誠實，靜空懶教訓，化空始嚴終怠，旺空羊質虎皮，外有餘內不足，避空則不然。
彼延此請，持世應而興隆。
世應俱持父母，主有兩家爭延之象。世動應靜我先請，應動世靜，彼先請；兩爻俱動重爻先請；一旺一空，旺邊可成；兩爻俱空皆不成。若止有一爻父母而世應俱動生合，亦主兩家爭請；或一爻父母而世應比合同者，是兩家合延一師也。父母與世同宮設帳於此；與應同宮設帳於彼。
應值母而生世，須知假館；
父臨應上而世爻動來生合者，必館於他家而欲附學也。
父在外而福合，必是擔囊。
凡卜求師，若子弟自占，以世為生徒不看福爻；父兄來占，以子孫為生徒不看世爻。若父在外卦，又系他宮安靜，而子孫動來相合，必游學他方。擔囊負笈以從師也；若父爻發動或子孫逢合住，皆不然也。
鬼化文書克世，則訟由乎學；
鬼動固凶，若又化出父母刑克世爻，異日必至爭訟。父化鬼爻或官父皆動有傷世者，懼是爭訟之象，若有衝散或得合住或遇制伏或化空亡，則雖欲興詞，終有和釋必不成訟。
月扶福德日生，則青出於藍。
大抵求師不可專看父爻，須得子孫有氣不空，又遇月建日辰動爻生合，則學有進益；若父爻反衰，弟子反勝於師，如青出於藍而青於藍。父旺子衰，徒學而已，必不長進，子孫自空當有大難。
刑克同傷父子必罹其害；合生為助官鬼莫受其扶。
父為師，子為徒，受傷皆不利，如鬼爻來傷，因學成病；父爻來傷，因師有禍；福爻來傷，因徒惹災；兄爻來傷，則有是非口舌或多費財物，不然則學無進益，惟遇生扶則吉。然兄鬼有扶，又為不利，助桀為虐故也，異日賓主不投，師徒不合，或有口舌官訟，皆由乎此。縱不傷世，亦非吉兆。若世與父爻生合，則賓主自投，乃閒人誣喋間阻而已。
或擊或衝父母、逢之不久；
{{父母雖要有氣，然不宜動變，動則必不久。若在宮內卦或臨世上而有此象，乃見師無坐性非不永也，值游魂卦或化入游魂者�


或空或陷世身，見之不成。
（世身空亡，延師不成；父母無故自空，亦難成；或父與世爻相衝相克，或應爻自空，皆見難成之象。}}
財化父爻，妻族薦之於不日；
凡占求師，以他宮外卦之財爻為師之學問，以本宮內卦之財爻為酬師之束修，及主人之妻妾。若卦有父母，遇本宮財爻，又化一重父母者，不日間妻家又薦一師來也。兄弟化出則朋友薦來，動爻是重已薦過矣，動爻是交將薦來也。生旺日斷之卦，無父母而遇動爻有化出者，不可言又有先生薦來。本宮其師即是其人薦者，如子孫化出，為僧道薦之類，他仿此。
母藏福德，僧家設帳於先年。
卦無父母，當看伏神可知消息。如父爻伏在子爻下，其師前年必設帳於僧房道觀；如伏在官下，必會在職役人家教授之類。若與世爻同宮，必與其家相近；與世比和則與其主人相識；或生或合，非親則友。，父伏世下必是舊師。
搜索六爻，無過求理；思量萬事，莫貴讀書。
凡求師，不可專指道學之師，如欲投學，百工技藝及拜僧道為師類皆是。但師之主象不異父母，而學者主象則不可專取子孫一爻，當以世爻看之。如隔手來占，須問是何人；如是來占者之朋友兄弟，則以兄爻為主類，皆要師弟。二主相生相合則吉，相衝相克則凶。父母要旺用不空有助，而月建日辰動爻無傷者，不拘是何藝業，必是高手，臨月建則是聞名者，衰則不濟，空則難成。世應宜生合，卦身宜旺，二主不可傷，兄鬼不可動，如此則吉兆無疑矣。若父母不臨，本藝之人必非專門名家，如學薦拳光棍及木匠類。不臨本爻或震宮是也。父化兄或兄持世，必先盡謝禮而後可成，間動生合，必須用變，化出文書須立契券。
23、求館附束修學得明師，可繼程風於滿座；師非良館，難期賈粟之盈倉。故欲筆耕，先須蓍筮。世為西席，如逢父母必明經；
凡占書館以世爻為西席之位，如臨父，其先生是明經之人，世在乾坤離三宮亦然。臨官帶貴或本宮官伏世下，多是秀才。
應乃東家，若遇官爻須作吏。
應爻為占館東家主人，若臨官必是官吏戶役人家；加白虎則是病人。在三爻現，病在床，休囚受制，則有孝服在身；加玄武必與盜賊往來。應臨父母加勾陳，種田人家，加朱雀讀書人家；加白虎宰殺人家；加螣蛇工藝人家。應臨子屬金，僧道作主，加朱雀玄武是打獵人家，不然則後生輩也。應臨財爻，更在陰宮，又臨陰爻而卦無官鬼者，必是婦人作主，有官則是富貴人家；財化財，財化子，做買賣人家。若被月建日辰
動爻制伏，乃是奴僕為主，應臨兄弟平常人家，加朱雀，賭博人家，系本宮，弟兄姊妹家。系他宮，朋友鄰里家。若論住宅依家宅章斷。
臨官兮少壯，休囚則貧乏之家；墓庫兮高年，旺相則富豪之主。
應爻臨官帝旺爻，主人必然強壯。如臨墓庫必是高年。五行無氣其家貧乏，五行旺相其家富厚，重加財福，必然巨富。德性以五類六神參斷。
值土火空，無父母；逢金水絕，少兒孫。
卦中六親即人六親，然有兩人系於一卦者，則彼此六親宜不同矣。又當何以定之？不過生之理而已，且如占館以應為東家，應爻屬土，火能生土，不拘卦中有無，亦不拘是財官父子，皆作父母斷，生我者故也。應爻屬金，金能生水，不拘卦中有無，亦不拘財官父兄皆作子孫斷，我生故也。如火爻旺空、衝空、動空，主父母不全，衰空必無父母，火化火兩重父母。帶官鬼旺以貴斷，衰以病言。帶兄弟，其父好賭博，無廉恥，欠學問。帶財爻，其父不富厚則業貿易。帶子孫，其父則甚慈善，慷慨有為，餘皆仿此。但不可以六爻總看，當以在應宮者為彼六親，在世宮者皆我六親也。一宮三爻止餘二爻，此宮不現者，不可遂斷為有無，惟空亡乃是真無也。其貴賤壽夭，性情容貌，依常例推之。他如兄弟妻親子息，亦仿此推之。
不拱不和，決定主賓不協；相生相合，必然情意相投。
世應二爻刑衝克害，異日賓主不合，加以兄官發動大凶之兆。若得生合比和，情意必相投，生而化克，始和終不和；衝而化合，始疏而後密。世與子亦宜生合，則師弟間恩義兼盡，若見衝克，亦多不睦也。
財作束修，不宜化弟；
占館以妻財為束修，旺相多，休囚少。要知斤兩，以生成數推之，生旺倍加，絕死減半。在陽宮以生數斷，在陰宮以成數斷。今人但言水一、火二、木三、金四、土五，而不言六七八九十，是舉其生數而遺其成數也。獨怕兄弟發動，或財化兄，主束修不皆入己，必有人抽分費用，不然則有名無實，亦不能盡取之也，財爻無氣而遇月建日辰動爻生扶者，束修雖不多，四季節禮反周備也。易云：天一地二，天三地四，天五地六，天七地八，天九地十，生也。
父為書館，豈可逢空？
占館不可以父母為師，當作書館論之，旺相有氣則有好書館；卦無父或落空，必無書館，事亦難成。若占其年書館有無，全要此爻出現，有氣不空必然有得，更得應來生合世爻，自有人來延請；世爻生合應爻及父爻，必須自去訪求無人相請。卦無父而動爻有化出者，不意中有人推薦也。若父化父必有兩處書館，卦有兩爻亦然。館有定期而遇父化父，館必兩處，本宮化入他宮，由近及遠；他宮化入本宮，自外以及內也。
鬼動合身，須得貴人推薦；
官鬼發動，當有間阻，然來生合世身，又主其館必得貴人推薦，而後可成；應如克世父或落空，雖薦不成。
兄興臨應，決多同類侵謀。
凡占學館，應持兄動，必有同道之人爭謀其館；兄臨卦身亦然；若在間爻動衝克世，則主有破說，其事難成。
官如藏伏，應無督集之人；
鬼能生扶父母，故占主以此爻為糾率子弟之人，若不出現或落空，必館無人聚集生徒以成學館，其事難成，又主無人推薦；若空而逢衝，伏而提起，必須央浼其人，方許出來糾集。
應若空亡，未有招延之主。
應爻空亡，無人延請，更若父不出現或落空，必難成就；應爻動空化空，是假言作主也，不然亦主不終其事。凡遇父母臨身，或遇動來生合世身，大吉之兆，主其館易成；有此象而應空鬼動，雖有糾集之人而無招延之主，宜自開館。若鬼爻空伏而應來生合，雖有延請之家，而無糾集之人，宜有招致。
動象臨財，難稱意；
文書為占館用神，若遇財動，則被克壞，未成者，不能成，已成者不遂意。世身日月皆忌臨之，若得父持月建或臨生旺，庶亦可成。
空爻持世，豈如心？
卦中父母出現，應來生合而世爻空亡者，非館不成，乃是自不上前，或雖成不去也；應不生合，父母重迭，而世爻空亡者，為有別館，故不成此事；無故自空必不可成，雖成終不如意。
身位受傷，雖成不利；
世身被月建日辰動爻刑克雖有可成之象，日後亦不稱意，如鬼爻刑克有官非疾病類。
間爻有動，縱吉難成。
間爻動，事多阻隔故難成。
鬼或化兄，備禮先酬乎薦館；
凡遇鬼爻動出兄弟，必得禮物先酬薦館之人，則可成。兄臨世身亦主先費財物；兄臨應上，則是東家好利，必得禮儀饋送，而後可成也。
世如變鬼，央人轉薦於東家。
鬼爻出現而世又化出者，必須再得推薦乃可成；卦無官而動爻有化出者，初未有人推薦，亦必待央人薦之則可成。若鬼化鬼爻又主反複難成。
世無生合，請看白眼之紛紛；
凡遇應不克世，父母不空，兄鬼不動而月建日辰動爻，並不生合世爻者，其事可成，但主人不欽敬，皆以白眼待之也。
福或興隆，會見青衿之濟濟。
占館以福爻為門生，旺相多，休囚少，空亡不上卦，雖是其人作主，未必其家子弟也。子化子，生徒必多。帶殺動來克世，日後恐有操戈入室者。
衰逢扶起，日加鼓篋之徒；
子孫旺相，卻被日辰動爻刑克，主生徒始雖多集在館，日後漸自減少；子孫休囚卻系日辰動爻生合扶起，則主始雖不多，開館後日漸增進。
動遇衝開，時減執經之子。
子孫動爻，固是吉兆，若被日辰動爻衝散，其徒必有背師而去者；如被世衝散，是先生叱退其徒，非弟子自背其師也。子孫動一空亡，，則弟子中有半途而廢者，是歇學非叛去。
逢龍則俊秀聰明，遇虎則剛強頑劣。
子臨青龍，其徒必然聰明俊秀；更逢月建日辰生合，而又臨金水爻者，必有穎悟非常之子。若臨白虎則多頑劣不馴；發動其性必野難以教訓。凡遇青龍必有禮貌；遇白虎必不盡禮。
陽卦陽爻居養位，座前有劉恕之神童；陰宮陰象化財爻，帳前列馬融之女樂。
子孫在陽宮陽爻，面臨胎養及金水二爻旺相不空有扶者，其徒必有出類拔萃如劉恕之神童在門；若在陰宮陰爻，而又化財者，必有女兒受學，不化財爻而在兌宮者，亦有女徒。
兩福自衝，鬼谷值孫臏龐涓之弟子；子孫皆合，伊川遇楊時游酢之門生。
卦有兩爻子孫俱動相衝，弟子中，必多不合，更加白虎螣蛇，數有爭鬥，若來傷世，必然責及先生；如遇二爻俱來生合世爻則門生自盡弟子之禮，尊師重傳，必不輕背其師也。
世動妻爻，決主親操井臼；
世臨財動，是自炊非供膳也，若占供膳，又主供得膳成。惟怕兄動或雖不動而持身世者，皆主供不成。大凡占館遇財爻持世，又主西席家眷同占。
應生財值，定然供膳饔餐。
財爻臨應生合世身，定主供膳，財為飲食故也。若月建日辰動爻俱帶妻財，必非一家東道供膳，乃諸生輪流供也。財爻旺相款待必厚，休囚款待必薄，財化子必豐潔，財化鬼無美味，財化父必淡薄，財化兄常食而已。
如索束修，可把妻財推究；若居伏地，還求朋友維持。
凡占取索束修，以財爻為主。若不出現，不拘伏在何爻下，皆主費力難索，必須浼求朋友同行取討，財或可得，蓋凡伏藏，須得月建日辰動爻提起伏神如同飛神，然後得出為用故也。
出現不傷旺相生身，名曰吉；入空無救休囚化絕，號為凶。
凡占束修，得財爻出現，旺相不空，而月建日辰動爻不帶，兄弟傷克，財不缺欠，更得財爻生世合世大吉之兆；若財雖出現，卻被克劫或居絕地，或空亡，或變出死墓絕爻，皆不遂意，世持兄克尤難取討，得子孫旺動亦好。
變出父爻，書債必然償貸物；
財動化父，或父動化財，主束修必無金銀寶物，多是貨物准折，乃有名無實之象，卦中兄弟更動，雜貨物亦不盡得。
化成兄弟，硯田定主欠收成。
兄弟乃劫財之神，若發動或持世，皆難入手，財化兄有名無實，或得一半，卦若無財遇兄化出，則主有人抽分。
身空應空財福空，必成虛度；
凡占束修，遇卦身應爻及子孫妻財或空或不上卦，主束修無得，蓋財為用神，身為事主，應為諸生父兄，而子孫又生財之神，今皆空休，其能取乎？故成虛度。
日克月克動變克，恐受刑傷。
月建日辰動變諸爻，皆來刑克世爻者，占館必不可成，占束修恐被諸生父兄呵責，宜慎之。
鬼化財生，非訟則學金休矣；
卦中無財，而遇兄鬼文書亂動，有化出財爻，生合世爻者，必須訟訴公庭，然後可得束修。官爻獨發生世合世，亦然。
子連父合，因學而才思加焉。
凡占學館，世若衰絕無氣，而遇子孫動化、父母生扶、合起世爻者，主先生才學本不克不贍，因教訓子弟而其才思日加進益；卦有財動則不然。
24、詞訟
小忍不懲，必至爭長競短；大虧既負，寧不訴枉申冤？欲定輸贏，須詳世應。
事中世應，即狀中原被告人，須看此則兩邊勝負可知。
應乃對頭，要見休囚死絕；世為原告，宜臨帝旺長生。
占訟以世為原告，應為被告，若被告占以世為自己，應為對頭。應旺世衰，他強我弱；世旺應衰，我強他弱。逢兄遇鬼，雖強理短；臨財持福，雖弱理長。
相克相衝，乃是欺凌之象；
世爻刑克應爻，未必我勝，乃是欺我之象，必得鬼克應爻，方為我勝；應爻刑克世爻，未必他勝，乃是欺他之象，必須鬼克世爻，方為他勝。世應遇三刑六害六衝，兩爻俱動者，是鷸蚌相持之勢，兩不相讓之象。
相生相合，終成和好之情。
世應生合，原被有和釋之意。世生應，我欲求和；應生世，他欲求和。世應雖生合而變爻刑衝者；口和心不和也；世應雖衝克而變爻相合者，始不和，而終和也。生中帶刑合中帶克，而動空化空者，俱是假意言和，未嘗信任之也。
世應比和官鬼動，恐公家捉打官司；
世應比和亦是和解之象，卦無財或落空，是財用不給而欲和也，但得子動月建日辰不相刑克，必成和好；若世應生合比和而官鬼卻動者，主官府捉打官司不依和議，鬼爻休囚是主詞人刁蹬，若有制終成和議。
卦爻安靜子孫興，喜親友勸和公事。
世應生合比和，而六爻安靜者，不勸自和。世應雖不生合，而子孫發動者，必有勸和之人和釋兩邊也，與世同宮及世爻化出是我親友；與應同宮及應爻化出，是彼親友；在間爻則是中証人也。若被世應動克，或鬼旺福衰，雖或勸和不能依允，卦無子孫及落空亡，必然無人兜留。
世空則我欲息爭，
世空我欲息爭，應空他欲息爭，世應俱空，兩願消散未成訟。世空告不成，應空事無頭緒。初告狀世空，必有悔心或遇變故，官司不理；應空到頭走閃，不成訟。世空恐無主意，不能取勝；應空人不能齊或對頭躲閃，不能結訟。
應動則他多機變。
世動我必使心有謀，若化鬼或化兄，回頭刑克反為失計；應動他有謀略加月建，必有貴人倚靠，反傷世必致大禍，宜世空避之則吉。
間傷世位，須防硬証同謀；鬼克間爻，且喜有司明見。
間爻為中証人，生世合世必然向我；生應合應則必向他。與世衝克，與我有仇；與應衝克，與彼有隙。若旺爻生應，衰爻合世，是助彼者有力，助我者無功；或靜生應動克世，是向彼者雖不上前，怪我者偏來出頭也。若衝克之爻反去生應合應或與應爻比和，須防彼與中証人同謀陷害；若得鬼爻克制或被日辰衝散合住，是官府不聽其言，我得無事。間爻若受三刑六害衝克，中証必遭杖責。
身乃根因事體，空則情虛；
卦身一爻，乃詞訟根由，旺則事大，衰則事小，動則事急，靜則事緩。空亡不出現，皆是虛捏事故，飛伏俱無毫厘不實，旺相空亡一半真假。要知為何起訟，以所臨六親斷之，如臨父母，是田房樹木或為尊長起訟；臨兄爭財鬥毆，門戶役事或為兄弟朋友起訟；臨子是漁獵六畜僧道醫藥卑幼起訟；臨財，是婚姻財物妻妾奴僕起訟；臨宮，是撇青放火人命賊盜官災或功名徭役起訟。婦人占必為夫事，若臨螣蛇則是被人牽連之事，持世切己事，臨應他人事。
父為案卷文書，伏須未就。
卦無父，案卷未成；父母旺空，文書未就；休囚空亡，其事不成。如帶刑爻或臨敗病，必多破綻，化財亦然；化兄還欠筆削；死墓衰絕，皆不濟事。若被月建太歲衝克，上司必要駁；太歲月建作合，上司必吊卷；有衝散或克破，皆不依允。
鬼作問官克應，則他遭杖責；
官為聽訟官，克世我遭責，訟必他勝；克應他遭責，訟必我勝。世應俱被傷，原被皆受責，若鬼爻雖刑克，而文書卻有情杖責，須有罪名則無。
日為書吏傷身，則我受刑名。
日辰能救事，能壞事，原被皆要此爻有情，則必有人看顧。若臨庭爭訟，則當以此爻為書吏，吏合世爻於我有益；生合應爻於彼有益。衝克應衝壞彼事，衝克世衝壞我事。又如鬼動克世而得日辰克制，衝散合住者，是官府有怒於我，卻得傍人一言解之，而得寬宥也。
逢財，則理直氣壯；
占訟以財為理，臨世我有理；臨應他有理。臨世而休囚死絕，我雖懦怯，有濟；臨應而鬼來刑害，彼雖有理，而官府不聽，若遇兄則主不能分辨。如占下狀，則財為忌爻，或發動，或持世，或值日辰，或帶月建皆主不成。
遇兄，則財散人離。
兄弟，破敗耗散之神，若在身世爻上，事必干眾，動則廣費資財，更化兄或加白虎，必主傾家蕩產，財散人離，臨應爻則以彼斷之。
世入墓爻，難免獄囚之系；
世爻入墓化墓，或臨鬼，墓卦象凶者，必有牢獄之禍。墓爻衰弱，是箍禁籠中，臨白虎在獄有病；自空化空，死於獄中。
官逢太歲，必非州縣之詞。
鬼在本宮內卦，本州本縣詞，本宮外卦，事在本府，第五爻撫按三司、六爻事干省部。外宮外卦必發於外縣他州，宮問官逢太歲，必乾朝廷，逢月建必涉台憲。
內外有官，事涉一司終不了。
官不上卦，無官主張。內外有官權不歸一，主事體反複必經兩司然後了事，不然則有舊事再發，或被他人又告。官化官亦然，空則勿斷。
上下有父，同興兩度始能成。
官父二爻不宜重見，主有轉變不定之象，其事必主纏綿，率難了結。如占告狀，遇有此象，再告方成。若月日動變，諸爻俱帶文書，重疊太過者，雖告數次亦不能成。
官父兩強，詞狀表章皆准理；妻財一動，申呈訴告總徒勞。
凡欲上表申奏，申呈告訴等事，皆要官父兩全，有氣不空，則准理；缺一便不成，最怕財動則傷父，必不可成，若父雖旺相，財爻持世，或父動化財，皆主詞理未善，宜更改可成。卦無財爻月建日辰帶財，亦不能成。
父旺官衰，雀角鼠牙之訟；
父旺相官休囚，詞狀襆頭雖大事實細，故乃鼠才雀角之訟。父旺官空或有父無官，主同狀雖善，官府印不放告受詞。
變衰動旺，虎頭蛇尾之人。
凡世應旺動，是有並吞六國之勢，若變入死墓空絕，乃先強後弱，虎頭蛇尾之象。應以彼言，世以己言斷之。
世若逢生，當有貴人倚靠；應衰無助，必無奸惡刁唆。
世爻衰弱，遇月建日辰，動爻生合，必有貴人扶持，彼亦無可奈何。應爻遇之，是彼有人扶持，我亦不能制勝於彼也。間爻生合，可得中証人力。鬼生合，得官府中人力也。
無合無生，縱旺何殊獨腳虎；有刑有克，逢空當效縮頭龜。
應爻旺動，若無一點生合者，彼雖剛強有謀，乃是獨腳之虎，不足畏也。世無生合，是我一孤無助，若遇月日動變，刑克世爻，其象最凶。得世在空爻，謂空避，如訟未成，不告為上，若已成訟，當效縮頭之龜，勿與對理可也，否則必遭罪責。應逢刑克而避空者，是彼有躲避之計，我亦不能施其謀也。
兄在間中，事必干眾；
兄弟在間爻，詞內干犯牽連眾多，動則中証人貪索賄賂，衝克應爻索彼之財物也；兄弟逢空，事雖干眾，到官者少，化官傷世，若不用財買囑他人，必被其害。
父臨應上，彼欲興詞。
父母為文書，臨世我欲告理，臨應他欲申訴。動則事已行矣，化入死墓空絕，必不成事。若逢合住克制，必有阻留者。
父動而官化福爻，事將成而偶逢兜勸；父空而身臨刑殺，詞未准而先被笞刑。
凡占告訴，遇官父兩動，其事可成，若父化子傷克官，或官化子刑衝父，必主身到公門將投詞而有人兜勸。若父化空亡，墓絕，官鬼刑克世爻，或帶自刑，或被日辰衝克，告狀且不准，先遭杖責也。若官父皆旺，而有此象，雖被杖責，事必可成。
妻動生官，須用資財囑托；
父母有氣，不帶刑害，不臨敗病，不被衝克，則詞理中式，事必可成。若鬼休囚死絕，亦難准理，遇有財動生扶，可用資財謀幹，然後有望。若訟已成，卦有此象，必須用財囑托官吏，姑待鬼爻生旺月日，方能成事。更遇子孫發動，仍複無氣，雖費資財，亦無所益。
世興變鬼，必因官訟亡身。
世持鬼我失理，應持官他失理。世變鬼，恐因官事而喪命；應變鬼，以彼斷之，無故自空，亦有大難。若世臨鬼爻，克應或應臨鬼克世，主兩邊俱有罪責，鬼在世我做招頭，鬼在應他做招頭也。
子在身邊，到底不能結証；官伏世下，訟根猶未芟除。
卦身臨福德，其事必不見底，出現發動，隨即消散。若占散事得子動或世空，皆吉。惟怕本宮鬼伏世下，則訟根常在，目下雖不成訟，至官旺相月日，仍舊舉發也。
墓逢日德刑衝，目下即當出獄；歲掣福神生合，獄中必遇天恩。
世墓鬼墓爻動，皆是入獄之象，若得日辰刑衝克破，目下即當出獄，不久禁錮也。在獄占卜，最喜太歲生合世爻，主有天恩赦宥，月建生合，上司審出，日辰生合，有司饒恕，父母生合必須申訴而後獲免也。
若問罪名，須詳官鬼；
凡卜罪名輕重，以鬼爻定之。旺則罪重，衰則罪輕。帶刑加白虎旺動克世金，受極刑，火主充軍，木主笞杖，水土徒罪，須以衰旺有制無制斷之，不可執滯。
要知消散，當看子孫。
要知消散日期，若福動鬼靜，以子孫生旺月日斷；鬼動福靜以官墓月日斷。二爻俱靜，若鬼旺福衰，以鬼爻墓絕日斷；福旺鬼衰以衝動福爻日斷。二爻俱動，若福有制伏，則看鬼爻；鬼有制伏，則看制伏之爻。見官日期，專看鬼爻；出獄日期則看破墓月日，或生合世爻月日。
卦象既成，勝負了然明白；訟庭一剖，是非判若昭彰。
25、避亂人有窮通，世有否泰。自嗟薄命，適當離亂之秋；每嘆窮途，聊演變通之易。因錄已驗之卦爻，為決當今之倭寇。
承平日久，莫識亂離之苦，不幸海倭竊發，橫行吳越之間，剽掠村落，縱肆淫殺，不忍見聞，數年以來人情洶湧，避亂不暇，有在家而遭焚燒劫者，有在途而被其擄掠者。或死非命，或致傷殘，或夫妻之不顧，或父子而相離。割恩舍愛，惟命是逃。然則伯道之棄兒，豈虛語乎！予賴卜筮，未嘗遭遇，此因不幸中之萬幸也。因以平日所驗者，錄述此篇，以為十倭張本。而凡以患難之欲避者，亦仿其占，云須憑五類，勿論六神。世之占者，皆以玄武為倭賊。予則以官論玄武倘臨福德，亦作倭斷耶，故憑五類勿論六神。
鬼位興隆，賊勢必然猖獗；官爻墓絕，人心始得安康。
以鬼為倭者，鬼能興災致禍，倭亦傷人害物故也。旺相發動勢必猖獗，縱橫出入莫能禦止；若得休囚安靜，日辰動爻，又不刑並，則安枕而臥，必無驚恐。
路上若逢，休出外；宅中如遇，勿歸家。
凡占以卦中二爻為宅，五爻為路。鬼在路上動，出外必遇不如父子家中；在宅上動，必然在家撞見，不如出外避之。
動來刑害，從教智慧也難逃；變入空亡，縱被拘留猶可脫。
卦中鬼動，若不傷世，任彼猖獗不遭其禍；如被刑衝克害，必難逃避。若變入死墓空絕，則是虎頭蛇尾，雖凶無咎之兆，虛驚則不免焉。若變生旺妻財等爻，則為可畏。
日辰制伏，何妨卦裏刑傷；月建臨持，勿謂爻中隱伏。
官鬼動來刑克世爻，固是凶兆，若得動爻月辰克制之，或衝散合住之，皆謂有救，雖見凶惡必不為害。惟怕月建日辰帶鬼，刑克世多，則雖卦中無鬼，亦必遭其毒手，月建為甚，日辰次之，出現則不可當也。
所惡者提起之神，所賴者死亡之地。
鬼爻伏藏固是吉兆，若被動爻日辰衝開，飛神提起伏神，仍被其害，必得鬼伏死墓絕，或臨空亡，則雖提之亦不能起，方無事也。且如甲申日卜得渙卦，六爻安靜又無官鬼，豈非吉兆？殊不知本宮己亥，鬼伏於六三空亡爻下，既已透出，又遇申提起，且又衝克世爻，所謂變吉為凶，果被婦人引禍及己，蓋申金乃離宮妻財故也。
自持鬼墓填中，不可潛藏；或值水神舟內，猶當仔細。
官父自持鬼墓者，如水土墓在辰，鬼在辰爻動是也；凡遇此象，不可避墳墓中土鬼，皆然，雖宇宙之內亦不宜也。木鬼不可避在草木叢中，水鬼不可避在舟中，金鬼不可避在寺觀中，火鬼不可避在窯冶中，水化水不可避在夾內，乾宮鬼化父不可避在樓閣中，否則必然遇見，餘當仿此推。
子爻福德北宜行，午象官爻南勿往。
官鬼所臨地，倭寇出入之所，宜避之，如臨午爻勿往南方，類子孫所臨寺，倭寇不到之處，宜往之，如臨子爻宜往北方類，餘仿此。
鬼逢衝散，何須克制之鄉；福遇空亡，莫若生扶之地。
取子孫之地為吉者，以其克制官爻也。若發動則取之，若福靜官動，而卦有衝散合住官爻者，即以衝合之方為吉。以其為得用之神故也。若卦無子孫，或落空亡，或衰靜受制，不得其力，而鬼爻又無衝散合住之類者，則取生合世爻之方為吉，但不宜在鬼爻刑衝害之地耳。
旺興內卦，終來本境橫行；
凡占倭夷到此地否，若官在本宮內卦發動，必到此地；在他宮外卦則不入我境。內卦持世，值到宅邊；內卦應臨，雖來不入我室，卦身臨之，彼此俱遭其禍。
動化退神，必往他鄉剽掠。
官鬼發動，其勢必來。若化退神，乃是往他處劫掠也；如化進神，倭必速到，宜早避之。
官連旺福合生身，反凶為吉；
官爻發動克世，必遭毒手，若得化出子孫或化子財，反來生合世身者，必然因禍致福，或得財物，或得子女。
陽化陰財刑克世，弄假成真。
官爻發動不傷世爻而化妻財反傷世爻者，必因貪得財物而惹禍也。若陽鬼化陰財，陰鬼化陽財，須防倭賊假裝婦人，哄誘鄉民，因而遇之不能避也。得世在空避之庶幾可脫。
賊與三合，爻中必投陷餅；
卦有三合爻動，最怕鬼動其中，或會成鬼局，必主倭夷四邊合來，雖欲避之，前遭後遇，左衝右撞，不能脫離，卦有兩鬼俱動克世亦然。三合兄局，身雖無事，財物失散。三合父局，小兒仔細。三合財局，生合世爻，反主得財。刑克世爻則主父母失散。三合子局則傷鬼最吉也。
身在六旬，空處終脫樊籠。
身世空亡，雖見刑克不能為害，避空故也。如癸亥日卜得損之臨卦，日辰扶助，官鬼動克世爻，並無救制，豈非凶兆？然而世坐空亡，果應無事。
官鬼臨身，任爾潛蹤猶撞見；
官爻持世，乃是倭賊臨身，如何可避？如被捉去而占，亦不能脫彼而回。
子孫持世，縱然對面不相逢。
子孫持世不動亦吉，發動尤妙，若臨月建，或帶日辰，或在旁爻旺動，皆吉。卦中雖有鬼動，亦不足畏，大怕空亡，則不干事。
兄變官爻，切恐鄉人劫掠；
卦中無鬼，或落空亡，而遇兄動變出者，須防鄰人乘機劫盜財物，非真倭賊也，兄在內卦，近鄰人，在外卦，遠方人也。
財連鬼殺，須防藏獲私藏。
卦中無鬼，財變官爻者，恐是家中奴婢假妝倭子，劫掠財物，或在亂中被其藏匿也。在外卦，乃鄰里婦人。
日辰衝克財爻，妻奴失散，動象刑傷福德，兒女拋離。
官鬼動，必有驚險。不拘日辰動爻，被其傷處即不太平。如衝克財爻，主妻奴失散。衝克子孫，主兒女拋離之象。
火動克身，恐有燎毛之苦，水興傷世，必成滅首之凶。
卦中火加凶殺，動來克世，主有火燒之禍。火帶財爻，或化妻財，或卦無父母，或父
落空亡，房屋必成灰燼。若水加凶殺克世，主有溺水之患，更遇世衰無救，必至溺水死。帶父母動於外卦，則受風雨淋漓之苦。
父若空亡，包裏須防失脫；妻如落陷，財物當慮遺亡。
父爻空亡，包裡必然亡失，不然則父母有不測之禍，財空，財物恐有失散，不然則妻妾有不測之禍。子孫空亡憂小口，兄弟空亡憂手足。以上避空則勿斷，惟官鬼空亡為大吉。
五位重交，兩處身家無下落；
凡遇五世爻游魂卦，世爻發動脫身在外，東奔西走，避亂不暇。身宅兩處，不顧財業。更遇日辰動爻衝散世爻，必無安身下落之處，空動尤甚。
六衝亂動，一家骨肉各東西。
八純六衝卦，六爻亂動者，主父子夫妻兄弟骨肉，各自逃命，不能聚於一處。六合卦，雖離一家骨肉，必不分散，以上五條，必須卦有官動，方有此象，不動不可亂言。
福臨鬼位刑衝帶殺，則官兵不道；
子動固吉兆，若帶刑害虎蛇等殺衝克世爻，而又變出官鬼者，乃是官兵乘亂擄掠，非關倭賊事也。子孫雖不傷世，化鬼卻來刑克者，亦然。且如五月戊寅日有卜倭，得明夷之謙卦，二鬼俱靜，子孫獨發，皆欣喜予獨戒其慎之，蓋子孫雖動，被日辰扶起克世，則非吉兆，況變官爻系是世墓世臨病爻，謂之帶病入墓，其凶可知，但官從子化出，必非倭夷之禍，乃官兵之禍也，已而果然。
官變兄爻克合傷財，則妻妾遭淫。
官爻發動刑克世爻，合住財爻，則身被擒獲，妻遭淫污；如不傷世，而但合住財爻者，身雖無事，妻必被辱也。更化兄爻，既奸而又不放回也；若鬼雖不合妻財，而化兄帶合克制者，亦然。子化官合財，恐受官兵之辱也。財化子必不順從。
妻去生扶，只為貪財翻作禍；
鬼爻發動，最喜休囚死絕，決無深傷，若有財動生扶，必為貪彼財物而惹成禍患也，世以己言，應以人言。若在旁爻及日辰帶財者，又是婦人引惹禍來，非為財物也，在內卦自家妻妾，在外卦是他家婦人。
子來衝動，皆因兒哭惹成災。
官鬼安靜，幸也，若被子孫衝動，必有小兒啼哭，因而知覺，乃被其害。世爻衝動，自身惹災，應爻衝動，他人惹禍，兄爻衝動，同伴惹禍，日辰衝動亦然。
得值六親生旺，雖陰何妨？如臨四絕刑傷，逢屯即死。
凡動爻日辰傷克，必有災咎，若受務之爻，生旺而有氣縱有驚險不致傷命。惟怕臨於四絕之地，或在月令衰弱之爻，一克即倒，必然喪命。如五月庚寅日上得大壯之小過卦，日辰妻財，生扶動鬼，刑衝子孫，又克兄弟，果被獲去一弟一子，然子坐絕地，而夏月庚金正弱，兄臨土爻正旺，所以子死菲命，而弟得回來也。世爻亦被動爻衝克，而無事者，世得避空故也。
世遇亂離，既已逐爻而決矣；時遭患難，亦當隨象以推之。
平居無事，何暇占？卜倘或刑戮所加，戶役所累，或官府擒拿，仇家報複，或禍起於無辜，殃生於不測，苟不避之，終為所害。是以不能無避之占也，然大概與避亂相似，故並附於此。
最怕官爻克世，則必難回避；
不拘脫役避禍，若遇官鬼動來，刑衝克世，皆不可避，持世亦難。必須鬼爻空亡，或不上卦，或衰絕不動，然後為吉。若鬼雖空絕安靜，卻遇本宮官鬼伏於世下者，目下無事，日後必然舉發。
大宜福德臨身，則終可逃生。
子為解神，若臨身世，或在旁爻發動，值月建日辰，則雖遇官鬼亦不妨事。大怕空亡墓絕，或被父動克制，則為無用。
官化父衝，必有文書挨捕；
父母旺動，名字已入憲冊，必有官批，在外鬼爻亦動，事體正急，宜速避之。父化官、官化父，刑克世爻者，必著公差挨捕，宜慎防之，世爻空亡雖捕不獲。
日衝官散，定多親友維持。
卦中官動，固難逃避，若得日辰動爻衝散之，或克制合住之，必有心腹親友與我周旋幹事，或解釋、或阻擋，不使之累我也。要知何人，以衝合制鬼之爻定之，鬼帶月建，雖阻無益。
鬼伏而兄弟衝提，禍由骨肉；
鬼爻動，要見衝合，鬼爻靜，怕見衝合，如兄弟衝動，鬼來刑克世爻，是自家骨肉，搜蹤捕跡，恐難逃避。若鬼伏藏而遇動爻，日辰衝開提起者，亦以六親定其害我之人。世爻自去提起者，必是自不小心，撞見之也。
官靜而旁爻刑克，事出吏書。
鬼動，其事必由官府；鬼靜而卦中動爻日辰刑克世爻者，乃是下司。本局自作主張，或是仇家陷害也。若化兄爻，或卦中兄兼動者，是欲索詐財物也。
應若遭傷當累眾；
官鬼傷克應爻，必然累及親友，日辰刑克應爻亦然。
妻如受克定傷財。
妻財如遇兄弟動，必主破費財物，財用合住官爻，或衝散官鬼，或化子克制官鬼，皆宜交財買求，方得無事。
偏喜六爻安靜，
六爻不動，鬼爻無衝並者，患難可避戶役可脫，大吉之兆。
又宜一卦無官。
無鬼則無官主張，事必平安，空亡亦吉。
或身世之逢空，
世爻空亡，百事消散，縱有鬼動，亦不妨事。
或用神之得地。
卦中得用之神旺相有氣，不逢刑克衝害，不化死墓空絕，皆為得地，必得此人之力，如占避居何處，亦以此方為吉。如鬼爻發動，得父爻合住，則父爻為用神也，餘仿此。
天來大事也無防，海洋深仇何足慮。
此二句總結上四條，卦中有一象。決然無事也。
事有百端，理無二致。潛心玩索，若能融會貫通，據理推占，自得圓神不滯。
26、逃亡寬以御眾，侮慢斯加，嚴以治人，逃亡遂起，故雖大聖之有容，尚謂小人之難養。須察用爻，方知實跡。
用爻者，妻妾奴婢逃亡，看財爻類是也。
若臨午地，必往南方；或化寅爻，轉移東北。
凡占逃亡，用爻安靜，以所臨之地為逃亡去向，如坎北方，午南方類。用爻發動，以變爻定其方向；如臨午動變出寅，可言初去在南方，今移於東北方也，獨發之爻，亦可定方，六爻安靜，卦無主象，則以應爻定之。
木屬震宮，都邑京城之內，金居兌象，庵院寺觀之中。
用爻在乾宮尊長家，或在父族，或隱於樓閣上。坎宮兄弟家，或在船上，或水亭中，艮宮少男家，或在山間，或在高崗煙去處，或石匠人家。震宮竹木林中，或有須人處或城市間。離官姊妹妯娌家，或窯冶所在，金爻銅鐵匠家。巽宮花園蔬圃之內，死絕柴草之中，或在賣履織席之家，坤宮老陰人家，或在母族，或在曠野墳墓去處。兌宮在女人家，旺相寺觀中，休囚庵院內，更宜變通不可執滯。
鬼墓交重，廟宇中間隱匿；休囚死絕，墳陵左右潛藏。
用持鬼墓，其人必在聖堂神廟中；死絕無氣，則在墳墓左右；用爻入墓，乃在人家牆圈內住，不然亦主深居不出而難尋。
如逢四庫，當究五行；
四庫辰戌丑未是。如用爻屬木卦，有未動類。凡遇墓庫，不可一例推，如辰為水土庫，必在水邊墓側人家。戌為火庫，乃在寺廟香火去處。丑為金庫，是在銅鐵銀匠家，或在冶坊內。未為木庫，則在園林柴草間，或木工蔑匠之家，己土爻亦依此斷。凡占逃亡盜賊若遇墓爻，決難尋見。直待衝破墓月日，方可覓。
倘伏五鄉，豈宜一類。
卦無主象，須看伏在何爻下，便知其人在於何處，如伏鬼下，在管倉庫家中。旺加月建，官戶人家。休囚無氣，公吏人家。伏父下，叔伯父母尊長家，不然在手藝人家。伏兄下，兄弟姊妹相識朋友家。伏財下，奴婢妻妾陰人處，或富戶人家。伏子下，在寺觀中卑幼處也。又如伏於鬼墓下，不在廟宇中則在寺庵內。又如伏於財庫爻下，不在倉庫中，則在富豪家也。
木興水象，定乘舟揖而逃；
用爻屬木在坎宮動者，必乘舟逃去。木化水，水化木，或木在水宮動，或水動木宮者，皆然。用爻若臨火土，乃是陸地潛行。用爻衝動水爻，涉水逃去；衝動火爻，躍牆越籬而去，水爻刑克用爻，必曾溺水。
動合伏財，必拐婦人而去。
用爻動來與本宮財爻作合，其人必拐婦人逃去，財若伏於世下，必是妻妾；應爻下，鄰家婦人，在旁爻，使令女子，主象變出之爻與卦中財合者，亦然。若婦人逃亡遇財官相合，亦是暗約情人而去也。
內近外遠生世，則終有歸期；
用爻在本宮內卦，人在本地，或在宗族之中，初爻在鄰里，二爻在鄉黨。本宮外卦，本府別縣去。他宮內卦，外縣交界處。他宮外卦，別府州縣，更在六爻，遠方逃去。若臨世上，其人未曾出窟，最喜生世合世，其人雖去常思故里。日後當自歸，尋亦易見也。
靜易動難坐空，則必無尋路。
用爻不動，其人易尋；動則遷徙無常，指東言西，或更名改姓，必難尋獲。若落空亡，杳無蹤跡；動入空亡，逃後必死，亦有大難。有故空亡恐人察識遂深避之；無故空亡必有歸日。
合起合住，若非容隱即相留；
靜爻逢合則合起，動爻逢合則合住，若日辰動爻合起主象，必有窩藏容隱在家者，卒難尋見；如被合住，則有人相留在家，不致放竄也。要知相留容隱之人，以合爻定之，如子孫為僧道，官鬼為巡捕類。合爻與世衝克決不來報。
衝動衝開，不是使令當敗露。
靜爻逢衝為衝動，動爻逢衝為衝開，用爻遇動爻日辰衝動，家中必有人使令逃亡者，如父是尊長，財是妻妾類。若被衝開，有人喝破，去後必當敗露。衝爻是兄或化兄，必被索詐財物。更帶刑爻或加蛇虎，仍被鞭撻，動空化空終必疏放。
動爻刑克，有人阻彼登程；日建生扶，有伴糾他同去。
用爻遇動爻，日辰相克，必被他人責打，逢衝被人喝破，遇克被人捉住。有扶有並有人同去，有生有合，有人糾他同去。以上刑克等爻與世有情，必來報我，與世無緣，雖阻何益？若在五爻，宜路上候之。
間爻作合，原中必定知情；
間爻為原保人，無保以鄰里斷之，如與用爻相合，必知其情，更與世爻衝克，必是此人誘去，空合或化空亡，始雖知情，今去不知其去也。
世應相衝，路上須當撞見。
世應俱去相衝，途中必然撞見，用爻與世動衝亦然。世爻動克用爻或世旺應衰，必然擒拿；應旺世衰或用爻克世，雖能遇見不能捕之。
無衝無破居六位，則一去不回；有克有生在五爻，則半途仍走。
用爻不受刑衝克害，又不生合世爻，而世爻不克應者，是逃者不思歸，尋者不得見，
乃一去不回之象。若動爻日辰克制用爻，是可擒之象，若遇變出之爻，反生合用爻者，主捕後仍被逃走，在五爻途中斷，在內卦到家斷，持世爻則捕歸而複逃也。
主象化出主象，歸亦難留；
卦有用爻不宜再化出來，謂化去必難捕獲；若被世爻動爻日辰克制，庶可尋覓，但捉歸之後，亦不久留。
本宮化入本宮，去應不遠。
本宮仍化本宮卦，其人逃在本處地方，必不遠出別境；若用爻在他宮動，而又化入他宮者，遠去他方，不在本鄉也。
歸魂卦用仍生合；不捕而自回；游魂卦應又交重，能潛而會遁。
凡遇歸魂卦，人有還鄉意，若世應比和生合，或主象生合世爻者，必自歸，尋之亦易見；惟遇游魂卦，其人必無存心，決不思歸，更若應爻發動，必能東遷西徙隱諱實跡。能潛會遁，尋之必難見面。若得世爻旺動克應，日辰動爻制伏主象，庶可尋獲，亦不費力。
世克應爻，任爾潛身終見獲；應傷世位，縱然對面不相逢。
世克應，是我制住他，去不甚遠，尋之易見，應克世，是他得志去，有自由之象，尋之難見。
父母空亡，杳無音信；
父母必有信，動空化空皆是虛信；旺相空亡，半真半假；休囚空亡杳無音信。父化父或兩父動，必有兩處人來報信，若遇日辰合住，必被人阻不能來報。用爻化父，或卦無用爻，而遇父母化出，當出招子候緝，然後有信。
子孫發動，當有維持。
子孫臨身世，則好去好回，自然順利；如在旁爻動，或系日辰生合世爻，必有維持調護之人，縱有逆事不能為害。
眾殺傷身，切恐反遭刑辱；
動變月日，刑衝克害世爻者，眾殺傷身也，須防反遭刑辱；得世爻空避，庶可免脫其禍。
動兄持世，必然廣費資財。
兄弟持世，費財可尋，旺相發動，必然廣費資財；若加玄武乘旺動克，須防有人劫騙，世化兄，自家失脫；世臨無故自空，亦有遺亡之患。
父動變官，必得公人捕捉；
卦中父化官，官化父或官父俱動，必須興詞，告官差捕，然後可獲也。
世投入墓，須防窩主拘留。
凡遇凶卦而世入墓者，必有反被拘留之辱；卦吉而遇此象，則尋見之後有災病。
世應比和不空，必潛於此；
凡卜逃人在此處否，須得世應生合比和，用爻出現不空，必在此處；若用爻或空或伏，
或被日辰動爻刑克，其人決不敢往；兄弟獨發，亦不在此處；若用爻變出之爻與應爻作合，或與日辰相合，必曾潛住於此則轉移他處矣。
世應空亡獨發，徒費乎心。
逃亡世空，去尋不成；應空尋亦不見；世應俱空，必主空回，決無尋處，兄弟獨發，虛詐不實，亦不見也。
但能索隱探幽，何慮深潛遠遁？
27、失脫附盜賊、捕賊民苦飢寒，每有穿窬之輩；物忘檢束，亦多遺失之虞。要識其中之得失，須詳卦上之妻財。
財爻為所失之物，一卦之主。
自空化空，皆當置而勿問；日旺月旺，縱未散而可尋。
財爻無故自空，或動化空，皆尋不見，固當置而勿問；若財爻得月令有氣，或在目下生旺之地者，其物未散，必然可尋，旺相空亡可得一半。
內卦本宮，搜索家庭可見；他宮外卦，追求鄰里能知。
財在內卦，又屬本宮，其物未出家庭，尋之必見；財在外卦，又屬他宮，物已出外，尋之便難見矣。在間爻鄰里人家可尋。若財雖在內，不在本宮，其物在屋之外，不在屋之內；財雖在外，卻屬本宮，其物在宅之內，不在宅之外，更宜通變。
五路四門六乃棟梁閣上，
財在六爻系本宮物在屋上，屬金，在壁頭上，加螣蛇在瓦楞下；屬木在梁上，加勾陳在斗棋上，日辰作合在閣板上；屬水在屋漏處，加玄武在坑屋上；屬火在天窗邊或在廚灶屋上；屬土在燕窩中。六爻系外宮物在遠方，屬土在牆邊；屬木在籬邊。財臨五爻物在路邊，動則去遠；系本宮在家中里，或人常走動處。財臨四爻物在門前，系他宮則在牆門外也。
初井二灶三為閨閫房中。
財臨三爻，系本宮物在房中，屬金鐵器中；屬木在床邊，有合在箱籠廚櫃中；屬水在馬子下；屬火在香火堂中或火爐內，燈架邊；屬土房中酥泥內；外宮則以屋外事斷，如金為街砌類。財臨二爻，物在廚灶邊，屬金碗盞缸甏盆中；屬木五穀木器內；屬水盛汲漿水器中；屬火煙樓灶肚內；屬土灰堂泥土中。財臨初爻，物必蓋地，屬金在磚石堆內；屬水在井中，父母作合在陰溝內；屬木在地台下；屬火灰堆中或灶基下；屬土埋藏土中，生旺方埋，墓絕埋久，胎養方欲起意埋藏，未曾下手。
水失於池，木乃柴薪之內；土埋在地；金為磚石之間。
財臨水爻生旺，物在池沼中，墓絕物在溝渠內，逢衝長流中，合住是汲盛死水中。財臨木爻生旺，竹木林中，死絕柴薪內，又陽木竹條內，陰木草叢中，系本宮則竹木器中，五穀囤內。財臨金爻內卦旺相，在銅鐵錫器中，休囚缸甏瓶罐內；外卦旺相磚石內，休囚瓦礫中。財臨火爻必近香火，或在灶邊。財臨土爻，醜為金庫，必銅鐵器中，或蕭牆內磚壁腳跟；辰為水庫在陽溝內溪畔埋藏，不然亦是窳下所在；未為木庫，必埋蔬果園中，或埋田野草中，或米麥囤底；戌為火庫，必埋灶底，或埋灰內，或埋高泥墩上。此斷義禮不能盡述，當各以類推之。
動入墓中，財深藏而不現；
大抵妻財所臨之爻，或在其中，或在其旁，未可必也，惟財爻入墓化墓，或伏墓下，必在器物中，不可以邊旁近側言。要知何物內，以前五爻四庫推之。
靜臨世上，物尚在而何妨。
凡占失脫，財爻不宜動，動則更變難尋；若得安靜持世生世合世，其物皆主未散，必易尋，生旺不空尤妙，衰絕受制，亦不濟事。
鬼墓爻臨，必在墳墓側；
財臨鬼墓，其物必在神廟中；無氣則在墳墓內；如系本宮內卦，則在柩旁，或在壁席上；更加螣蛇，恐在神圖佛像之前；在三爻香火堂中。
日辰合住，定然器掩遮藏。
財爻發動遇日辰合住，必然有物遮掩，合而又衝半露半遮。要知何物掩蓋，以合爻定之，如火爻父母作合，為衣服掩蓋類，旁爻動來作合者亦然。
子爻福變妻財，須探鼠穴；酉地財連福德，當檢雞棲。
凡占失脫，財化福，福化財，其物必在禽獸巢窟中，如值子爻是鼠銜去，更在初爻在地穴中，寅是貓銜去，醜在牛欄內，午在馬廄中，未在羊棧中，酉在雞棲，亥在豬圈類也。有合則在內，無合則在旁。
鬼在空中世動，則自家所失；
卦無官或落空而世爻動者，自家遺失非人偷。要知何故失落，以世臨六神定之，如臨青龍酒醉失或因喜事失，臨白虎因病失或因喪事、因跌而失，臨勾陳因起造失，因耕種失，臨螣蛇與應衝克爭扭失，與應生合嬉戲失，臨朱雀口舌爭競失，臨玄武或因竊盜失也。
財伏應下世合，則假貸於人。
官鬼或空或伏或死絕不動，而財臨應上，或伏應下，其物非人偷，乃自借於人也，要知何人假借，以應臨六親定之。如臨子，為僧道巫醫或卑幼小兒借去類，世應衝克則勿斷。若官空伏而財化官爻，是自遺失，被人拾去。
若伏子孫，當在僧房道院，如伏父母，必遺書笈衣箱。
財不上卦須尋伏在何處，若伏子爻下，物在寺院中，休囚在六畜門內，胎養小兒誤失。如伏父下，物在正屋中，或在尊長處，無合，衣服書卷中，有合，書箱衣箱等內。若伏兄下，本宮姊妹兄弟處，他宮相識朋友處，如三四爻在門戶邊，外卦則在牆籬下，若伏財下，物在婦人處，或在妻妾家，或在五穀內，或在廚灶內。若伏鬼下，物在職役人家，或在廳堂內，或在病人處。土鬼在墳墓廟堂中。
在內則家中失脫，在外則他處遺亡。
財在內卦，失於家中；財在外卦，失在他處。在初爻井邊失，二爻灶邊失，三爻房內失，四爻門前失，五爻途中失，六爻遠方失。又如初爻財動化子，或子動來作合，其物必先失在井邊，後被小兒拾去，餘仿此推。
財伏逢衝，必是人移物動；
財伏卦中，遇動爻日辰暗衝者，若鬼爻衰靜，其物被人移動他處，非人偷也。要知移動之人。以衝爻定之，衝爻逢空，或化空亡者，移物之人必不在家。
鬼興出現，定為賊竊人偷。
凡占失脫，鬼不上卦，或落空，或衰絕不動，皆不是人偷，游魂卦多是忘記；若鬼爻變動，方是人偷，或雖安靜若乘旺相，或被日辰衝並，或動被動爻合起，亦是人偷。
陰女陽男內卦則家人可決；生壯墓老他宮則外賊無疑。
鬼爻屬陽男子偷，屬陰女人偷。陰化陽女偷與男，陽化陰男偷寄女處。生旺壯年人偷，墓絕老人偷，胎養小兒偷，帶刑害有病人偷。本宮內卦家中人偷，他宮內卦宅上借居人偷或家中異姓人偷，本宮外卦親戚人偷，與世衝克雖親不和，他宮外卦外人為賊，在間爻鄰里賊，在六爻遠方賊，持世貼身賊。
乾宮鬼帶螣蛇；西北方瘦長男子；巽象宮加白虎，東南上肥胖陰人。
八卦定賊之方隅，六神定賊之形狀。如男在乾宮，西北方人，在巽宮，東南方人。帶螣蛇身長面瘦，帶白虎身胖面白，旺相肥大，休囚瘦小，餘見身命章。陰陽以爻象論，勿以卦宮推。
與世刑衝，乃是冤仇相聚；與福交變，必然僧道同謀。
鬼爻與世刑衝，其賊素與我有仇隙者；與世生合，乃是兼親帶故之人。鬼化子，子化鬼，必有僧道雜在其中；子孫帶合，是還俗僧道；鬼化父，父化鬼，是老年人，或手藝人，不然則是祖父相承為賊者；父臨胎養，乃是書童；鬼化財，財化鬼，是婦人或人家奴婢；鬼化兄，兄化鬼，在內是兄弟姨妹，在外是鄰里相識；鬼化鬼，公門走動人，或曾被人告發；更加玄武，賊名已著，專以竊盜為計。若被父母三刑六害，必經刺字。
鬼遇生扶，慣得中間滋味；
鬼爻無氣，又臨死絕，而生扶合助者，其賊必為飢寒所迫，故至此也。若遇動爻日辰扶起者，乃是此賊慣得其中滋味者，帶月建是強盜，加太歲是世代不良，動爻日辰無氣作合，必有人牽腳來偷。
官興上下，須防里外勾連。
六爻上下有兩重官者，必非一人偷盜，兩爻俱動是外勾里連，二賊同謀；內動外靜是家人偷與外人去；外動內靜，乃家中有人知情，非同偷也。
木克六爻，逾牆而入；金傷三位，穿壁而來。
木鬼克土，逾牆掘洞；金鬼克木，割壁鑽籬；火鬼克金，劈環開鎖，水鬼克火，灌水滅燈；土鬼克水，涉溪跳澗；木火交化，明燈執杖，更宜通變。要知何處進入，以鬼克處定之，如木鬼克六爻，逾垣而入，克初爻是後門掘洞而進也。
世去衝官，失主必曾驚覺；
世衝鬼爻，家主知覺；應衝鬼爻，宅母知覺；旁爻衝鬼，家人知覺。要知因何而覺，以鬼爻臨五行斷之，如木為門戶聲，金為銅鐵響，土為撲跌，火為明亮，水為水聲，又如戌為犬吠，酉為雞叫類，宜分六爻斷之。
日來克鬼，賊心亦自驚疑。
鬼被動爻日辰刑克，偷時賊必驚疑，如日辰動爻屬金，必觸缸甏，響而畏家主知覺，金空乃是人聲，胎養小兒啼，墓庫老人嗽，未敢下手。屬木是畏門戶牢閉，或聞開門而驚也。屬水必有登廁小解飲水類，因而撞見。屬火必見燈火而複退，或火光下穴窺見影響形跡。屬土乃牆壁堅固，地道險阻，其賊疑懼也，若戍土刑克必被犬傷。
子動丑宮，問牧童必知消息；福興酉地，見酒客可探情由。
子動，其人有人撞見，詢之可知消息，如在子爻，可問科頭男子，或捕魚人；在丑爻，可問牧童或築牆人；在寅爻，是木客木匠或擔竹木器人；在卯爻，問織席賣屨人或挑柴砟草人；在辰爻，問開池鑿井人或傍河鋤地人；在巳爻，問穿紅女子或弄蛇乞丐人；在午爻，問燒窯乘馬人或討火提燈人；在未爻，問挑灰耕種人或牧羊人；在申爻，問銅鐵匠或弄猴人；在酉爻，問針工酒客或抱雞人；在戌爻，問挑泥鋤地者或牽狗人；在亥爻，或擔水踏車人，或洗衣沐浴人。
兄動劫財，若卜起贓無覓處；
卜起占尋物，皆怕兄動，或傷世，或世帶日辰，或鬼化兄，或財化兄，皆主其物已散，卒難尋覓，蓋兄能劫財故也。
官興克世，如占捕盜反傷身。
凡占捕盜，要世旺鬼衰，世動鬼靜，則易於捕獲，若鬼爻乘旺動來刑克世爻，須防反被其害，得世空避之，或子動解救，庶幾可免傷害。
世值子孫，任彼強梁何足慮；
子為捕賊人，當權旺動或臨世，或帶月建日辰，則鬼有制，賊必可獲，縱是凶惡強盜，不足畏也。若鬼旺福衰，鬼動福靜，則不能幹事也。
鬼臨墓庫，縱能巡捕亦難擒。
鬼爻入墓，或臨卦墓，或與鬼墓俱動，或化入墓，或伏墓下，皆主其賊深藏不出，卒難巡捕；得動爻日辰衝破墓，庶幾可獲。
日合賊爻，必有窩藏之主；
鬼為賊爻，捕盜遇合，賊必有人窩藏在家，不能得見，合臨於世應月日，是地主窩藏，在旁爻則隱在其家莊上，不然亦非地方有名之家也。要知窩主，以合爻定之，如財合，是富家或婦人窩主之類。
動衝鬼殺，還逢指示之人。
鬼遇動爻日辰衝克，必有人指示其賊隱處。要知何人指示，以克衝爻定之，如醜為牽牛人，亥為洗衣人，木在水上動是舟人類。鬼若旺動，不受衝克，雖知其賊，不能捕獲。
卦若無官，理當輸伏；財如發動，墓處推詳。
捕盜無官賊，必隱藏蹤跡，難以尋獲，須看伏在何爻，便知賊在何處。如伏財下，在妻家類。若卦中無鬼，動爻有化出者，即以變爻論之，不須看伏，如子化出，在寺觀中類。若占起贓，見財爻發動，看其墓在何處，便知藏在何方，如財爻屬金旁邊丑爻，又動金墓在丑，醜寅為艮，艮居東北，便斷在東北方。
伏若克飛，終被他人隱匿；飛如克伏，還為我輩擒拿。
此伏只論鬼爻，此飛只論世爻。伏克飛，子孫雖動亦難尋獲；飛克伏，子孫雖靜亦可擒拿。或曰：飛神只論伏上之爻，亦通理。
若伏空爻，借賃屋居非獲賊；
鬼伏空爻下，是借賃其家屋住，非為窩藏，不然其賊雖或潛住他家，亦不與之容隱，後終敗露；旺空是不知情，空動是不在家也。
如藏世下，提防竊盜要留心。
凡占防盜，最要鬼爻無氣不動，或落空，或日辰衝散，或動爻合住，或子孫克制，或世空亡，皆為吉兆，若鬼爻無制，動克世爻，鬼爻生旺日，當受其害；若卦無鬼卻伏在世下，目下雖無事，至鬼爻生旺日，或衝動月日，宜防之，故要留心，伏又空亡始無憂慮。
倘失舟車衣服，不宜妻位交重；或亡走獸飛禽，切忌父爻發動。
失脫，不可專以財為用爻，若失舟車衣服文書券契，則以父母為用爻，財動便難得；若失飛禽走獸及六畜之類，則以子孫為用爻，父動亦不見矣，更宜通變為妙。
卦爻仔細搜求，盜賊難逃捉獲。
28、出行人非富貴，焉能坐享榮華；苟為利名，寧免奔馳道路。然或千里之迢遙，夫豈一朝之跋涉？途中休咎，若個能知就裏災祥，神靈有准。父為行李，帶刑則破損不中；妻作盤纏，生旺則豐盈足用。
出行以父爻為行李，旺相多，休囚少，空亡無，旺空，雖有而不多；帶刑害及被傷克；破損舊物；父化兄與人同睡；兄化父與人合用。若就他人借行李，不宜財爻持世，及動必難假借，帶合終可得之。妻財為財物本錢類，旺相充滿，休囚微少，空亡無有，卦若無財，兄弟化出，必是合本或是借來，非己之物。
世如衰弱，那堪水宿風餐？
世為出行人，生旺有氣則吉，若休囚死絕，克則易倒，傷則易損，所以不堪勞碌奔波，不耐風霜早晚。
應若空亡，難望謀成事就。
應爻為所往之地，在震宮城郭市鎮熱鬧之地，坤宮四野冷落所在，在艮宮山上，坎宮水鄉，餘仿此。最怕空亡，主地頭寂寞，謀事難成，必不得意而回。
間爻安靜，往來一路平安；
間爻為往來經歷所在，動則途中必阻隔遲滯，若得安靜不空，則一路平安往來無阻。
太歲克衝，行止終年撓折。
太歲出現，發動衝克世爻；其人出外終年不利，更加鬼殺白虎凶神，尤非吉兆；若為求官謀職而往，最宜此爻生合世身，必有成就之兆。
世傷應位，不拘遠近總宜行；應克世爻，無問公私皆不利。
世克應，是我制他，所向通達，更得間爻不動；鬼殺不興，去無阻節；克世，是我不得專志，所向梗塞，更遇動爻日辰刑衝克害，必不順利。
八純亂動，在處皆凶；
八純乃六衝之卦，內外爻不相和合，凡百謀望，皆主難成，且又六爻亂動，何吉之有？不拘所向，皆非宜也，遠行尤忌。
兩間齊空，獨行則吉。
間爻不宜空亡，主道路梗塞，行程必不快利，如金水空亡，水路不通；火土空亡，旱路不通；兩間俱空多是半途而返。然間爻又是伴侶，若一身獨行不挈伴侶，是為應象，反主吉兆，只慮世克應位耳。
世動訂期變鬼，則自投羅網；官臨畏縮化福，則終脫樊籠。
世爻不動，行期末定，動則期已訂矣。世應俱動，宜速行；旁爻動；宜緩行。若世動變出鬼爻，去後必遭禍患；或鬼持世，乃是逡巡畏縮之象，欲行不行，必懷疑貳；休囚則難起身；生旺多是去不成；發動恐無伴而不去，更臨應爻，到彼不利。鬼化子孫，雖有災患不足患。
靜遇日衝，必為他人而去；動逢間合，又因同伴而留。
世爻安靜，遇日辰動爻暗衝者，是別人來浼而去，非為自己謀也，日辰並起合起皆然。要知何人來浼，以衝並爻定之如，父母為長上類。若世爻發動遇動爻，日辰合住者，是將行而有事羈絆，未能起程。要知何事絆住，以合爻定之，如鬼爻為官府中事類；又如勾陳動來合住，為田土事類；在間爻多因同伴而阻。
世若逢空，最利九流出往；
世空去不成，強去終不得意而回。若本身占卜，最忌世空，雖經出行陷本他鄉，徒勞奔走；若九流藝術及公門勾當人占，反為吉利之兆，主空手拿財，鬧處得財，然亦不得積聚，逢衝則妙。
土如遇福，偏宜陸地行程。
卦中火土爻動，是陸行；水木爻動，是水行。若火土臨財福，則宜陸行；鬼殺臨水土不宜舟行。土火化空，須防跌蹼；水土化空，須防沉溺，更宜通變。
鬼地墓鄉，豈堪踐履？財方父向，恰可登臨。
鬼地者，世屬金南方是也；墓鄉者，世屬火西北方是也；他仿此，若往此方必有災咎。若求財利要行財方，如世屬土北方是也，求官見貴，要行父向；如世屬水西方是也，餘亦仿此。凡鬼殺所臨之地，宜避之，財福所臨之地宜往之。
官挈元爻刑克，盜賊驚憂；
（凡占出行，最怕鬼爻出現，休囚安靜則吉，尤不可動，動則必有禍患，如臨青龍酒色中惹禍，臨朱雀言語中招非，臨螣蛇多驚恐，臨白虎多疾病，臨玄武主失脫，勾陳臨水動，途中必多風雨，以上持世克世，最忌旺相，亦忌休囚，受制不傷世身，終無大禍，不過伴侶有災耳，世家不受克，亦主伴侶有災。
兄乘虎殺交重，風波險阻。
兄加白虎動，或鬼在木爻動，或木化鬼來刑衝，或鬼在巽宮動克，皆有風波險阻，在三四爻出門便見，在間爻途中遇，在五爻一路不安，在上爻或應上，直至地頭見也。旁爻動，不傷世身，止是險阻，乘旺衝克，須防沒溺：鬼化兄，兄化鬼，不惟途中風浪驚憂，且有盜賊。
妻來克世，莫貪無義之財；財合變官，勿戀有情之婦。
妻財動來刑克世爻，因財致禍，勿貪可也。若世與財爻相合，而財爻變出鬼來刑克者，因色招殃，勿戀可也。
父遭風雨之淋漓，舟行尤忌；
父為辛勤勞苦之神，動則跋涉程途，不能安利，刑克世爻，必遭風雨阻節。而然父為舟，克世，行舡又不順利，更加白虎動木爻，或化官，必有風波之險，得子動來解救，庶可化凶為吉。
福遇和同之伴侶，謁貴反凶。
子孫持世，吉無不利，主吉去善，轉發動，必逢好侶，在三四爻出門便逢，在五爻途中遇，在六爻地頭得好人扶持，若為謁貴出行則不宜子動，謂之傷主，反為不利之兆。
艮宮鬼坐寅爻，虎狼仔細；
官在震宮及艮宮，遇寅爻動，主有虎狼之患；若無氣有制伏，或不傷世或世在避空者，終不傷命，但有虛驚耳。
震卦兄逢蛇殺，光棍宜防。
兄主動財，若加螣蛇動，必有光棍劫拐財物，在震宮其光棍在市鎮上，在坤宮鄉里中人，應臨地頭主人。五爻途中被騙，化出官則是盜賊，無氣須防剪綹。
鬼動間中，不諧同伴；
官在間爻動，伴侶不和，或伴中有病；兄空不受克制，則主自己有災難，非伴中有事也。
兄興世上，多費盤纏。
兄爻持世，必費資財，臨蛇雀，恐有呼盧虛費，青龍玄武酒色費財，餘則盤纏多費耳。若為財利出行，最不吉，休囚不動，猶可乘旺發動，則且空費盤纏徒勞奔走，必無所得。
一卦如無鬼殺，方得如心。
官鬼凶神出行，不宜見之，在初爻腳必痛，二爻身有災，三爻伴侶病，四爻去後家有官事相擾，五爻道路梗塞，六爻地頭謀望不利，六爻無鬼，方為大吉之兆也。
六爻不見福神，焉能稱意。
子為福德，又為解神，若不上卦，或落空亡，則鬼殺專權，凡有災禍必無救援。
主人動遇空亡，半途而返；
隔手來占，須看何人出行，如僧道子侄，則看福是主人，餘仿此。主人空動，行至半途仍複回來，動化退神亦然。動化空，則主去後不利，退神者卯化寅，酉化申類。
財氣旺臨月建，滿載而回。
出行若得財爻旺相，生合持世，不臨空亡，不受刑克，異日必有生意，更加月建，定主滿載歸家。
但能趨吉避凶，何慮登高涉險！
29、行人
人為利名忘卻故鄉生處，樂家無音信，全憑周易卦中推，要決歸期但尋主象。
官員公吏看官爻，僧道卑幼看福爻，妻妾奴婢看財爻，兄弟朋友看兄爻，尊長老人看父爻，不在六親之中者，看應爻。
主象交重，身已動；用爻安靜，未思歸。
用爻即主象，動則行人已行，看在何爻，便知人在何處，如在初二爻方發足，在三四爻將到門，在五爻在中途，在六爻還在地頭，歸期尚遠。用爻不動，日辰動爻又無衝並者，安居異鄉未有歸念也。
克速生遲我若制他，難見面；
用爻動，歸期可擬；日辰若克世，人必速至；生世合世；人必歸遲；最怕世爻克制用爻，乃未能歸。
三門四戶應如合世，即還家。
三爻為門，四爻為戶，臨用爻動，歸程已近；更得應爻、動爻、克世、生世而用爻又無制伏者，人即到家，可立而待也。
動化退神，人既來而複返；
凡寅動化卯，巳動化午類，謂進神；酉動化申，子動化亥類，謂退神。用爻若化進神，行人急急回來，不日可望；化退神，行人雖來仍複返，空動亦然。看臨何爻，便知何處轉去。要知行幾里路去，以生成數斷之，如一六水數，二七火數，三八木數，四九金數，五十土數，陽爻以天數推，陰爻以地數推，生旺倍加，死絕減半。
靜生世位，身未動而懷歸。
六爻安靜，人必未歸，若應生世合世，或世應比和，用爻生合世爻者，身雖未動，已有歸意，但看衝動月日，起程；生旺旬日，必來。有氣主速到，無氣主遲滯。
若遇暗衝，睹物起傷情之客況；
卦爻不動；本無歸意，若得日辰衝動應爻或用爻者，必然睹物思鄉，方欲起意回家；日辰雖衝而月建動爻克制者，縱有客況，亦難起程也。
如逢合住，臨行有塵事之羈身。
用爻發動固是歸兆，若遇動爻日辰作合，謂之合住，其人雖欲回家，因事絆住，不得歸來也。如被父母合住，必因長上所留，或因文書阻滯；財爻合住必因婦人迷戀，或因財物淹留；兄弟合住，多因朋友同伴口舌所阻，子孫合住，必因小口六畜僧道所阻；官鬼合住，帶吉，則貴人所留，加凶，是火盜官災絆住。
世克應而俱動，轉往他方；
凡占行人，卦爻宜動不宜靜，世動歸心必切；應動身已登程。若動世克動應，行人雖來而往他處，非歸家也。用爻動而生合應爻者，同此推斷。
應比世而皆空，難歸故里。

遠行最怕用爻傷，尤嫌入墓；
（遠出行人，若得用爻出現，不臨空亡，不受傷克，卦有財福，便主在外吉利，雖歸遲無妨；在死墓絕空，或日月動變刑克，皆主不利。若用爻無故自空，或變入死墓空絕，或忌爻乘旺帶殺發動，或卦無用爻，應又空者，皆當以死斷之。}}
近出何妨主象伏，偏利逢衝；
家內近出行人用爻伏藏，必有事故不歸，若得日辰動爻衝之，則便歸，或無日辰動爻相衝，至衝動日時即到，用爻安靜亦依此斷，不歸事詳見下。
若伏空鄉，須究卦中之六合；
用爻空亡，必須中間克破，伏上飛神，方得露出，伏神為用，否則終被把住，雖有提起之爻，亦何用哉！若得伏於空亡爻下，一遇動爻、日辰、六合，即出為用，行人可望其歸，六衝尤妙。更決歸期亦以衝合月日定之。若伏神自遇空亡，恐作他鄉之鬼，必無歸日。
如藏官下，當參飛上之六神。
用爻伏官鬼爻下，必為凶事所羈，如臨青龍，必因酒色成病不歸；臨朱雀必因官非口舌不歸；臨勾陳撲跌損傷；臨螣蛇牽連驚恐，臨白虎臥病不起。臨玄武被盜失財不歸。凡遇土鬼為病，火鬼為訟，勿論六神可也，卦無官鬼，亦依此斷。
兄弟遮藏，緣是非而不返；
用爻伏在兄爻下，必有是非口舌爭鬥事不歸，加朱雀為賭博，化官鬼為失財，臨白虎為風波。
子孫把住，由樂酒以忘歸。
用爻伏於子孫下，必為游樂、飲酒、田獵、串戲、走馬而不歸也，不然亦為六畜之故、小兒之事、僧道之阻，所以不得歸家。
父為文書之阻滯，
用爻伏於父爻下，必為文書阻滯，或為手藝不歸，不然則是尊長所留，卦無父母，或落空亡，必無路引，動化空，路引己失，父化父，兩人合一引。
財因買賣之牽連。
用爻伏於妻財下，必為經營買賣之故而不歸，財爻空亡，或遇兄劫，多因折本。財臨有氣，或遇生扶。必有利息，故忘家也。若臨青龍玄武，必是迷花不返。
用伏應財之下，身贅他家；
用爻伏於應上，妻財之下，必然身贅他家，不思歸也。財動生合世爻，掣婦歸家，財爻若與伏神不相生合，乃是與人掌財，或是倚靠他家非婚婿也。
主投財庫之中，名留富室。
用爻伏於財庫下，其人必在富家掌財，伏神衰絕無氣，則是傍他度活耳。若得用爻出現在財庫爻動，異日必然滿載而回，更加青龍月建，尤為稱意。
五爻有鬼，皆因途路之不通；
鬼在五爻動，必是途路梗塞不通；故不歸也，五爻若遇忌殺發動，亦然，五爻空亡，亦是道路不通之象也。
一卦無財，只為盤纏之缺乏。
卦中動變月日，皆無財爻者，為無路費故不歸，有財無故自空者亦然，行人原為財利者，必不遂意。
墓持墓動，必然臥病呻吟；
用爻入墓化墓，或持鬼墓，或卦有鬼墓爻動，或用伏於鬼墓爻下，皆主病臥他家，故不回也，若伏官爻下亦然。帶朱雀或化文書，必在獄中，非病也。
世合世衝，須用遣人尋覓。
用爻安靜，得世爻發動，衝起合起者，必須自去尋覓，方能歸；用爻伏藏得世爻提起用爻入墓得世爻破墓，皆用尋覓方回。
合逢玄武，昏迷美色不恩鄉；
六合卦，玄武財動，或用臨玄武，動而遇財爻合住，或用伏玄武財下，或卦有三合財局，而玄武亦動其中者，皆主行人在外貪花戀色，不思故鄉也；若得動爻日辰衝動克破合爻，庶有歸日。若用臨玄武化鬼，或伏玄武鬼下，而財爻不相合者，其人在外必為盜賊，不然亦被盜攀害，故不歸也。
卦得游魂，漂泊他方無定跡。
游魂卦應爻發動，行人東游西走，不在一方；用在五爻動亦然，游魂化游魂，行跡不定，游魂化歸魂，游遍方歸。
日並忌興，休望到；身臨用發，必然歸。
克制主象者，為忌爻，若在卦中發，或臨身世，或帶日辰，或被日辰衝並，皆主不歸；若得用臨卦身，出現發動，則必回來，若持世動亦可望其歸。
父動卦中，當有魚書之寄；
凡占行人，卦有父動，必有音信寄來，生世、合世、持世、克世，皆主來速，世生世克，則來遲。化出喜爻，或化福爻，是喜信；或化忌爻，或化官爻，是凶信。動空化空，是虛信，加螣蛇化兄，亦恐未的。父化父，兩次信來。若逢合住，音信被人沉匿，或帶書人有事，稽延在途，未能到也。若逢衝散、書信已失，重爻則已報過。
財興世上，應無雁信之來。
凡占望信，遇父爻衰靜，或空、或伏、或有財動，或財爻旺臨身世，皆主無信；卦有動爻化出，父母生合世爻，即是其人傳信來也，如兄化出，朋友寄來類。
欲決歸期之遠近，須詳主象之興衰。
用爻旺相，歸必速，休囚歸必遲，生旺墓日歸。休囚死絕生旺日歸，安靜衝動日歸。發動即以本爻定其月日；或入墓，或合住，以破墓破合日定之。靜而有衝者，以六合日斷之；動而克制者，以三合日斷之。代占以應爻論之遠，以年月斷，近以日時推獨發之爻，亦可推之，如子爻動，即取子日為歸期。動處靜中，含蓄許多凶吉象；天涯海角，羈留多少利名人。
30、舟船
凡卜買船，斷同船戶。
凡卜買船吉凶，與船戶人占一同推斷。若船戶自來占卜，要同家宅斷之為是。
六親持世，可推新舊之由；
財福持世是新船，父母持世是舊船，兄弟持世半新半舊，鬼爻持世災驚不利。
諸鬼動臨，可識節病之處。
金鬼釘少，土鬼灰少，木鬼有縫，水鬼有漏孔處，火鬼有燥裂。
初二爻為前艙，要持財福；五六爻為後舵，怕見官兄。
以上皆要臨青龍、天喜、貴人、財福、則吉，主有富貴之人上船吉利，四爻三爻為中艙，亦要帶財福。
父作艄公，不宜傷克；
父母為船，又作艄公，要生旺不被日辰動爻傷克為吉。占買船，要財靜則船好，無損壞處。
龍為船尾，豈可空刑？
青龍為船尾，生旺動持生合世，皆主利益稱意。
螣蛇辨索纜之堅牢，
螣蛇為索纜，空則枯爛不好，旺則堅牢美利。
白虎為帆檣之順利。
白虎屬風，故取為風帆，若生旺帶財福吉神，動持生合世身，則船有好帆，使風順快；若白虎帶凶鬼惡殺，旺動克害世身，大不利，主遭失風傾覆之患。勾陳為鐵錨，休囚空亡，船無鐵錨，帶鬼克世，鐵錨為怪，化空絕有失。
六爻皆吉，不傷身；四海遨游，無阻滯。
六爻生合財福吉神，又生旺持世身，動爻又不來傷克，則無往不利，雖遠游於四海五湖，亦皆吉利，若子水持世，其船損人丁。每驗卦法，又看行船出入，避忌爻，如鬼兄白虎臨太歲，爻動來刑衝克害世身，必有風波險惡，更有凶神克世大凶。
31、娼家存賦不注養身於花柳之中，曰娼與妓，識禍福於幾微之際，惟蓍與龜。花街托跡，柳巷安身。門外紛紛總是風流子弟，窗前濟濟無非歌舞佳人。若得安寧，必得世無衝克；欲求稱意，還須應去生扶。卦見六衝往來，亦徒迎迓；爻當六合，晨昏幸爾盤桓。財若空亡，錢樹子慎防傾倒；官如墓絕，探花郎那得棲遲。妻財官鬼二者不可相應，財鬼父兄子孫皆宜不動。鬼殺傷身，火盜官災多恐怖。日辰衝父，住居屋宅有更張。兄弟交重罄囊用度，子孫藏伏蹙眉追陪。財化福爻，家出從良之妓；官居刑地，門招惡病之人。忌動衰空，閒是閒非閒撓括；財興克世，有財有利有驚疑。
能將玄理以精詳，真乃黃金而不易。